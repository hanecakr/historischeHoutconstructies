[
  {
    "objectID": "index.html#citeren",
    "href": "index.html#citeren",
    "title": "Middeleeuwse dakkappen in Brugge en ommeland. Een catalogus",
    "section": "Citeren",
    "text": "Citeren\nGelieve te citeren als:\nVan Eenhooge D., Debonne V. & Haneca K. (2022-06-28). Middeleeuwse dakkappen in Brugge en ommeland. Een catalogus. Onderzoeksrapport agentschap Onroerend Erfgoed, Brussel. https://hanecakr.github.io/historischeHoutconstructies/\nOorspronkelijke gepubliceerd als:\nVan Eenhooge D., Debonne V. & Haneca K. (2018). Middeleeuwse dakkappen in Brugge en ommeland. Een catalogus. Onderzoeksrapporten agentschap Onroerend Erfgoed 97, ISSN 1371-4678, Brussel. doi: https://doi.org/10.55465/FRGR4656."
  },
  {
    "objectID": "index.html#samenvatting",
    "href": "index.html#samenvatting",
    "title": "Middeleeuwse dakkappen in Brugge en ommeland. Een catalogus",
    "section": "Samenvatting",
    "text": "Samenvatting\nDankzij de uitzonderlijk goede bewaring van het historisch stadslandschap vindt men in Brugge nog talrijke dakkappen uit de middeleeuwen en nieuwe tijd. In deze catalogus wordt de typologie en datering van in totaal 148 dakkappen - gekend uit de literatuur of ontdekt en onderzocht tijdens werfinspecties door het agentschap Onroerend Erfgoed van de Vlaamse Overheid - beschreven. De datering is in 59 gevallen gebaseerd op een dendrochronologische analyse.\nDeze catalogus omvat niet alleen dakkappen van beroemde historische gebouwen in Brugge (hallen, kerken, hospitalen) maar ook van talrijke woonhuizen. De oudste kappen in deze catalogus zijn sporenkappen zonder langsverbinding uit de eerste decennia van de 13de eeuw. Opvallend is dat dit type kap tot in de 15de eeuw werd opgetrokken. De kap van de centrale ziekenzaal van het Sint-Janshospitaal, opgericht in 1226-1241d, is de oudste bewaarde sporenkap met flieringen op schaargebinten in de Lage Landen. Jongere kappen met schaargebinten en flieringen of gordingen situeren zich in de 16de eeuw. Zo biedt deze catalogus een overzicht van de evolutie in kapconstructies tijdens de late middeleeuwen in Brugge. De Brugse kappen schrijven zich in in de globale evolutie van dakkappen in de Lage Landen, al zijn er ook kappen aangetroffen die behoren tot eerder zeldzame types waarvoor parallellen ook in Noord-Frankrijk moeten worden gezocht."
  },
  {
    "objectID": "index.html#summary",
    "href": "index.html#summary",
    "title": "Middeleeuwse dakkappen in Brugge en ommeland. Een catalogus",
    "section": "Summary",
    "text": "Summary\nDue to the exceptional preservation of the historical cityscape in Bruges, numerous roof constructions from the Middle Ages up to the early modern period can still be found in historical buildings. In this catalogue the typology and chronometric dating of 148 roof constructions – known from literature or discovered during site inspections by Flanders Heritage Agency – are described. In 59 cases the dating of the roofs is based on a dendrochronological analysis.\nThis catalogue not only includes the roof constructions of renowned historical buildings in Bruges (halls, churches, hospitals) but also numerous residential houses. The oldest roofs in this catalogue are common rafter roofs without longitudinal bracing, dating from the first decennia of the 13th century. It is striking to see that this type of roof was built until the 15th century. The roof of the central sick ward l of St. John’s hospital, built in 1226-1241d, is the oldest preserved rafter roof in the Low Countries with roof plates on trusses. More recent roof constructions with trusses and roof plates or purlins date from the 16th century. As such, this catalogue provides an overview of the evolution in roof building during the late Middle Ages in Bruges. The Bruges roofs are embedded in the overall evolution of roof constructions in the Low Countries, although a number of roofs proved to belong to rather rare types for which parallels can be found in Northern-France."
  },
  {
    "objectID": "index.html#résumé",
    "href": "index.html#résumé",
    "title": "Middeleeuwse dakkappen in Brugge en ommeland. Een catalogus",
    "section": "Résumé",
    "text": "Résumé\nGrace à la conservation exceptionnelle du paysage bâti du centre historique, on retrouve à Bruges des nombreuses charpentes datant du Moyen Âge et du début de l’époque moderne. Ce catalogue décrit la typologie et la datation de 148 charpentes, connues par la littérature ou découvertes lors de visites par l’Agence du Patrimoine de Flandre. Dans 59 des cas, la datation se fonde sur une analyse dendrochronologique.\nCe catalogue n’inclut pas seulement les charpentes de bâtiments historiques renommés (halles, églises, hôpitaux), mais contient aussi celles de nombreuses maisons privées. Les plus anciens toits décrits ici sont les charpentes à chevrons formant fermes sans contreventement longitudinal, datant des premières décennies du 13ème siècle. À Bruges, ce type de construction est en usage jusqu’au 15ème siècle. La charpente de la salle centrale de l’hôpital Saint-Jean, érigée en 1226-1241, est constituée de sablières soutenues par des portiques surélevés, c’est la plus ancienne charpente de ce type connue dans les anciens Pays-Bas. Des charpentes plus récentes à portiques et sablières ou pannes datent du 16ème siècle. Ce catalogue offre donc une vue d’ensemble de l’évolution de la charpenterie à Bruges au Moyen Âge central et tardif. Les toits brugeois s’inscrivent dans l’évolution générale des charpentes dans les anciens Pays-Bas, bien qu’un certain nombre est d’une typologie assez rare pour lesquelles des parallèles doivent être recherchés dans le nord de la France."
  },
  {
    "objectID": "01_inleiding.html",
    "href": "01_inleiding.html",
    "title": "1  Inleiding",
    "section": "",
    "text": "De studie van historische dakconstructies in hout is een volwaardig onderdeel van architectuur-historisch onderzoek1. Dakkappen bieden niet alleen een inzicht in de evolutie van houtbouw en het timmermansambacht, ze laten ook een beter begrip toe van de geschiedenis van een gebouw. De dakkap vormt doorgaans het sluitstuk van een ruwbouwfase. Bij latere uitbreiding of aanpassing van het gebouw blijft de originele dakkap soms integraal onderdeel uitmaken van het gerenoveerde gebouw. In andere gevallen wordt een nieuwe kap opgetrokken, waarbij mogelijk het oudere bouw-hout (gedeeltelijk) wordt gerecupereerd. De dakkap refereert daardoor steeds naar het originele ontwerp of een ingrijpende bouwfase van een gebouw. De datering van een dakkap vormt aldus een ankerpunt in de bouwgeschiedenis en is onlosmakelijk verbonden met het optrekken van muurwerk of de bouwfasering.\nVoor oude dakconstructies biedt de binnenstad van Brugge een onvergelijkbaar onderzoeks-potentieel. Dankzij de uitzonderlijk goede bewaring van het historisch stadslandschap vindt men in Brugge nog talrijke dakkappen uit de middeleeuwen en nieuwe tijd. Deze inventaris van historische kappen in de Reiestad biedt aldus een uniek overzicht van zes eeuwen dakenbouw in de welomschreven geografische en historische ruimte van één enkele stad. Er is hierbij geen voorkeur gegeven aan bepaalde types van gebouwen; in deze inventaris zijn kappen opgenomen van kerken, openbare gebouwen (hallen, hospitalen) en burgerhuizen. Als een inventaris van constructies die niet zichtbaar zijn van op het openbaar domein vormt deze catalogus een aanvulling en uitdieping van de inventaris van het bouwkundig erfgoed Bouwen door de eeuwen heen voor de historische stadskern van Brugge, waarin gebouwen hoofdzakelijk worden beschreven op basis van de zichtbare buiten-gevels2. Al biedt deze catalogus zeker geen exhaustief overzicht, en zal deze ongetwijfeld nog verder aangevuld worden met nieuwe ontdekkingen, toch heeft dit onderzoek van oude kappen in Brugge nogmaals aangetoond dat achter historische gevels vaak nog veel oudere constructies kunnen schuilgaan.\nTijdens deze inventarisatie van middeleeuwse dakkappen in Brugge, werd dankbaar gebruik gemaakt van dendrochronologisch onderzoek. De houten elementen van de onderzochte dakkappen vormen immers het uitgelezen onderzoeksmateriaal voor jaarringanalyse. De resultaten van een dendro-chronologisch onderzoek laten in de eerste plaats toe de dakconstructies exact te dateren, waardoor men zeer nauwkeurig kan bepalen wanneer een gebouw of een deel ervan onder dak werd gebracht. Ook latere herstellingen of hergebruik van oudere materialen zijn met behulp van deze daterings-techniek te detecteren. Bovendien kan ook het herkomstgebied van het bouwhout nader bepaald worden, wat in een ruimere context ook een inkijk biedt op de socio-economische organisatie en handelsbetrekkingen die nodig waren om het nodige bouwmateriaal aan te voeren.\nDeze geïntegreerde aanpak, waarin bouwhistorisch en dendrochronologische onderzoek elkaar aanvullen en sturen, laat toe de historische context waarin een gebouw tot stand kwam beter te begrijpen. Dit maakt een precieze omschrijving van de erfgoedwaarde mogelijk en, finaal, laat het toe een gefundeerde motivatie voor de wettelijk beschermde status van een gebouw te onderbouwen.\n\n\n\n\n\nJanse & Devliegher 1962; Hoffsummer 2002, 2009.↩︎\nOnline: https://inventaris.onroerenderfgoed.be/↩︎"
  },
  {
    "objectID": "02_werkwijze.html#afbakening",
    "href": "02_werkwijze.html#afbakening",
    "title": "2  Werkwijze",
    "section": "2.1 Afbakening",
    "text": "2.1 Afbakening\nDeze catalogus verzamelt zowel dakkappen die gekend zijn uit literatuur1 als dakkappen die werden ontdekt en onderzocht tijdens werfinspecties door het agentschap Onroerend Erfgoed (Fig. 2.1: A). De beschrijvingen en tekeningen zijn het werk van erfgoedconsulent Dirk Van Eenhooge. Behalve dakkappen die in hun oorspronkelijke toestand zijn bewaard gebleven, bevat deze catalogus ook reconstructies van dakkappen die nadien werden verbouwd. De meeste - maar niet alle - kappen bevinden zich in gebouwen die zijn opgenomen in de inventaris van het bouwkundig erfgoed.\nDe overgrote meerderheid van de beschreven kappen bevindt zich in de historische stadskern van Brugge, binnen de tweede stadsomwalling van 1297-1300 (Fig. 2.1: D). Daarnaast bevat deze catalogus ook kappen van gebouwen in Brugse deelgemeenten: in Assebroek (kasteel Zevekote) en in Lissewege (abdijschuur van Ter Doest, Fig. 2.1: B). Ten slotte worden ook de kappen van de O.L.V.-kerk, het Sint-Janshospitaal en het stadhuis van Damme besproken Fig. 2.1: C). Hoewel hiermee buiten de afbakening wordt getreden van de historische stadskern van Brugge kan de opname van deze gebouwen toch worden verantwoord. Er is de evidente nabijheid en, in het geval van Damme, de nauwe historische band als voorhaven van Brugge in de 13de en 14de eeuw."
  },
  {
    "objectID": "02_werkwijze.html#dendrochronologisch-onderzoek",
    "href": "02_werkwijze.html#dendrochronologisch-onderzoek",
    "title": "2  Werkwijze",
    "section": "2.2 Dendrochronologisch onderzoek",
    "text": "2.2 Dendrochronologisch onderzoek\nHet bouwhistorisch onderzoek ging gepaard met dendrochronologisch onderzoek, achtereenvolgens uitgevoerd door de Nederlandse Rijksdienst voor de Monumentenzorg i.s.m. Stichting RING,– het Nederlands centrum voor dendrochronologie, het Laboratoire de dendrochronologie van de universiteit van Luik en het agentschap Onroerend Erfgoed (Fig. 3.1). Bij een daterend dendro-chronologisch onderzoek wordt de veldatum – dit is het kalenderjaar waarin een boom werd gekapt – zo precies mogelijk bepaald. Het is met andere woorden niet de bouw van de dakkap of houten structuur zelf die wordt gedateerd, maar het tijdstip van afsterven van de boom waarvan het hout afkomstig is. Aangezien er vaak een directe relatie is, of kan vermoed worden, tussen het kappen van een boom en het gebruik als bouwhout, heeft de dendrochronologische datering een duidelijke relatie met het tijdstip waarop de dakkap of houten structuur werd gemaakt. Afhankelijk van de bewaringstoestand en de eigenschappen van het onderzochte hout levert een dendrochronologische datering drie mogelijke resultaten op2: (1) een datering tot op het jaar (of seizoen) nauwkeuring, (2) een interval-datering en een (3) post quem-datering:\n\nIndien de wankant3 nog aanwezig is, kan de veldatum tot op het jaar nauwkeurig bepaald worden. Bij sommige houtsoorten, zoals eik, kan aan de hand van de anatomische opbouw van die laatste gevormde ring de veldatum tot op het seizoen nauwkeurig bepaald worden. In deze situatie krijgen we de meest precieze bepaling van de veldatum.\nAls echter nog een deel van het spinthout bewaard is gebleven op het stuk bouwhout, weten we dat er slechts een beperkt aantal ringen – en dus jaren – ontbreken tussen de laatste opgemeten jaarring op het stuk bouwhout en de wankant. Bij eik kan er een onderbouwde schatting gemaakt worden van het aantal ontbrekende spinthoutringen. In dit geval is de veldatum te situeren binnen een concreet tijdsinterval. We kunnen dan zowel de vroegst mogelijke veldatum (terminus post quem) bepalen als de uiterste tijdsgrens voor het vellen van de boom (terminus ante quem).\nIndien er alleen maar kernhout bewaard is, kan enkel de vroegst mogelijke veldatum bepaald worden (terminus post quem). De kapdatum ligt dan zeker ná de datering van de laatste kernhoutring, met daarbij opgeteld het minimale aantal te verwachten spinthoutringen.\n\nEens de veldatum is bepaald, zijn er meerdere factoren die de datering van de eigenlijke bouwactiviteit nog kunnen bijsturen. Als er bijvoorbeeld sporen van hergebruik op het geanalyseerde stuk bouwhout te zien zijn, dan is er mogelijk geen rechtstreeks verband tussen de dendrochronologische datering van dit stuk hout en de datering van de kap die men onderzoekt. De dendrochronologische datering is dan gerelateerd aan het gebruik van dit stuk hout in een oudere constructie, en geeft enkel een post quem – of vroegst mogelijke datering – voor de geanalyseerde structuur. Kunnen binnen één dakkap meerdere stukken hout gedateerd worden, en heeft één een beduidend jongere kapdatum, dan wijst dit mogelijk op een latere herstelling met een nieuw stuk hout. Ook in dit geval heeft deze datering geen betrekking op de constructie van de oorspronkelijke kap, maar op een meer recente activiteit.\nEen overzicht van de dendrochronologische dateringen van in deze catalogus opgenomen dakkappen (fig. 2) toont alvast aan dat de oudste kappen in Brugge teruggaan tot in het tweede kwart van de 13de eeuw. O.a. de dakkap van huis De Roode Steen (tussen 1225 en 1240), het broederklooster in het Sint-Janshospitaal (tussen 1238 en 1258) en het oorspronkelijke middenschip van de OLV-kerk (tussen 1240 en 1250). Maar ook in Damme dateert de dakkap van het eerste koor van de OLV-kerk uit deze periode (1241/42d).\n\n\n\nFiguur 2.1: A/ Overzichtskaart met alle in deze catalogus beschreven en onderzochte dakkappen. Detailkaart van B/ Lissewege, C/ Damme en D/ Brugge."
  },
  {
    "objectID": "03_typologie.html",
    "href": "03_typologie.html",
    "title": "3  Typologie en chronologie",
    "section": "",
    "text": "De dragende houtbouw van een zadeldak, kortweg de kap of dakkap, bestaat uit een opeenvolging van gespannen. Het gespan is een driehoekige constructie die de vorm en de helling van het zadeldak bepaalt. De basis van het driehoekige gespan wordt gevormd door de trekbalk, een balk die ligt op de muren en de breedte van het gebouw overspant. De twee hellende zijden van het gespan worden gevormd door sporen of kepers. Sporen lopen van de voet van de kap tot in de nok. Ze kunnen bestaan uit één enkele balk of zijn samengesteld uit meerdere stukken. Kepers daarentegen zijn balken van beperkte lengte. Ze staan opgesteld in elkaars verlengde, volgens de helling van de kap, maar worden onderbroken door langsverbindingen. Gordingenkappen bestaan vaak uit kepers, die als afzonderlijke balken tussen de gordingen zijn aangebracht.\nDe gespannen rusten doorgaans op de muurplaat, een balk die overlangs op de muur ligt. Meestal zijn er twee balken bovenop een muur; men spreekt dan van een dubbele muurplaat. Vaak staan de gespannen niet direct op de muurplaat maar rusten ze nog op een balkje dat dwars op de muurplaat ligt, het blokkeel. Als extra steunen kunnen tussen de blokkelen en de sporen verticaal gerichte standzonen zijn opgesteld.\nBehalve door de nokverbinding kunnen sporen of kepers worden bijeen gehouden door horizontaal gerichte hanenbalken. Als centrale steun voor de nok kunnen in een kap ook middenstijlen, de zogenaamde makelaars, ingebracht zijn. Makelaars strekken zich uit van de trekbalk onderaan tot de nok bovenaan. Ze kunnen echter ook voorkomen in verkorte vorm, waarbij ze aanzetten op een hanenbalk.\n\n\n\nFiguur 3.1: Overzicht van de dendrochronologisch gedateerde dakkappen in de historische binnenstad van Brugge. De veldatum of vroegst mogelijke datering van het bouwhout wordt per eeuw (en kwarteeuw) weergegeven.\n\n\nOp basis van de schikking en de aan-of afwezigheid van bepaalde onderdelen, het ontwerp dus van een dakkap, kunnen we een indeling maken volgens verschillende types.\nHet meest eenvoudige en oudste type dakkap is de sporenkap zonder langsverbinding (Fr.: charpente à chevrons formant fermes; Eng.: common rafter roof). Dit zijn kappen zonder horizontale versteviging tussen de gespannen. Elk gespan staat dus op zichzelf, als in een rij dominostenen. Soms zijn de sporenparen van de gespannen onderaan verbonden met een trekbalk. Daarnaast kunnen ter hoogte van de voet van de kap raveelbalken zijn aangebracht. Men spreekt in dat geval ook van een voetraveling of voetraveelbalken. De voetraveling loopt over de ganse lengte van de dakkap. Zij kan in verschillende onderdelen zijn aangebracht tussen de trekbalken of is op de trekbalken gelegd. De voetraveling kan hierbij ook een dragende functie vervullen, als steun van de standzonen onder de sporen. In Brugge werden sporenkappen zonder langsverbindingen gedurende gans de 13de eeuw opgetrokken. Men vindt ze nog tot in de eerste helft van de 14de eeuw, zoals in het huis Ten Zwaerdekine (Spiegelrei 18, zie 6.2.1.8), wat wijst op de lange levensduur van dit type kap. In kerkelijke architectuur bleven ze zelfs nog langer in gebruik, zoals blijkt uit de laat 15de-eeuwse kappen van de zijbeuken van de Sint-Jakobskerk.\nVanaf de 13de eeuw worden sporenkappen verstevigd met langsverbindingen (Fr.: contreventement; Eng.: longitudinal bracing). De meest eenvoudige oplossing is een versteviging met windlatten, schuin oplopende planken die meerdere sporen overspannen. Ze kunnen opgenageld zijn of in de sporen ingelaten en dienen om de overhelling van de sporenparen tegen te gaan. Flieringen zijn horizontaal geplaatste balken die de sporen over de ganse lengte van de dakkap ondersteunen en bevinden zich steeds op zekere hoogte in de dakkap. Een kap kan per wand één of meerdere flieringen bevatten. Om de flieringen te dragen zijn schaargebinten toegevoegd. Dit zijn arcadeachtige constructies, bestaande uit twee schuin gerichte spantbenen, soms met een gekromde vorm (kromstijlen), en een horizontale dekbalk waarop de flieringen liggen. Tegen de gevels worden flieringen soms gedragen door gebinten met rechtop staande stijlen; men spreekt dan van stijl-gebinten. De kap van de centrale ziekenzaal van het Sint-Janshospitaal, opgericht in 1226-1241d, is de oudst bewaarde sporenkap met flieringen op schaargebinten in de Lage Landen (zie 8.2.1). Kappen met flieringen op schaargebinten kenden zeker tot in de 17de eeuw een grote populariteit, in Brugge en bij uitbreiding de Nederlanden.\nEen verwante vorm van langsverbinding is de hanenbalkfliering. Zoals de naam aangeeft, gaat het om een fliering die centraal onder de onderste hanenbalken loopt. Hanenbalkflieringen worden meestal ondersteund door standvinken die zijn opgesteld op de trekbalken van de dakkap. De kap van de zuidelijke ziekenzaal van het Sint-Janshospitaal is hierop een zeldzame, mogelijk zelfs unieke uitzondering: hier is de hanenbalkfliering opgehangen aan de onderkant van de onderste hanenbalken (zie 7.1.1).\nIn meerdere Brugse kappen werd vastgesteld dat de schaargebinten en de flieringen latere toevoegingen zijn in oudere kappen die initieel als sporenkap waren opgericht. Dit is bijvoorbeeld het geval in de kap van het huis Spinolarei 16 (zie 6.1.1). Dit valt soms af te leiden uit de aanwezigheid van uitsparingen of niet langer functionele houtverbindingen op de sporen (Fig. 3.3, bovenaan), een gevolg van de (gedeeltelijke) verwijdering van de onderste hanenbalken of korbelen om zo ruimte vrij te maken voor de nieuwe schaargebinten. Dat het dikwijls geen overbodige luxe en zelfs noodzakelijk was om langsverbindingen – in de vorm van flieringen rustend op schaargebinten – toe te voegen in een sporenkap is ook vandaag nog te zien in meerdere kappen: de overhelling van sporenparen wijst immers op het verzakken van een kap onder invloed van winddruk (Fig. 3.3, onderaan).\nIn het midden van de 13de eeuw verschijnen in de Nederlanden de eerste kappen met houten tongewelven. De houten tonnen, die halfrond of spits kunnen zijn, worden gevormd door de gezamenlijke kromming van gebogen standzonen en korbelen. De tonnen zijn niet altijd betimmerd met een beplanking maar kunnen ook open zijn, met een vrij zicht in de bovenliggende kapconstructie. Het broederklooster van het Sint-Janshospitaal bezit de oudst gedateerde sporenkap met houten ton in Brugge (zie 6.3.1). De in 1238-1258d gedateerde kap was van bij aanvang zonder beplanking op de ton.\n\n\n\nFiguur 3.2: Vier types van kappen: een sporenkap op voetraveling, een sporenkap met hanenbalkfliering en tongewelf, een sporenkap met gestapelde schaargebinten en flieringen, en een sporenkap met gestapelde schaargebinten, flieringen, gordingen en een nokgebinte.\n\n\nGordingen (Fr.: pannes; Eng.: (side) purlins) zijn een verzamelnaam voor langsverbindingen op verschillende plaatsen in een dakkap. De nokgording is een overlangse balk in de nok van een kap. Zij is meestal gesteund door geschoorde standvinken die op de hanenbalken staan. Er zijn twee types nokgordingen. In het eerste type loopt de nokgording onder de nokverbinding van de sporen of de kepers, die dus zelf de nok van de kap vormen. In het andere type zijn de sporen tegen de nokgording aangezet. De nok wordt hier gevormd door de gezamenlijke verbinding van de nokgording en de sporen of kepers. Het is nog onduidelijk wanneer precies de nokgording haar intrede deed, maar zeker vanaf de 16de eeuw is zij een gebruikelijk onderdeel van dakconstructies.\nGordingen kunnen ook, zoals de flieringen waarmee ze vaak worden verward, zijn aangebracht langs de wanden van een kap. Het onderscheid tussen flieringen en gordingen betreft de plaatsing: flieringen liggen vlak, gordingen liggen gekanteld, evenwijdig met de dakhelling. Het eerste type gording is een ononderbroken steun van de sporen of kepers over de ganse lengte van de kap. Deze gordingen worden geschraagd door schaargebinten, maar door hun gekantelde positie zijn ze schuin ingelaten in de dekbalken van de schaargebinten - in tegenstelling tot flieringen, die vlak op de dekbalken liggen. Het andere type is de gording die bestaat uit afzonderlijke balken tussen, bijvoorbeeld, de stijlen van de schaargebinten. Tussen de gordingen zijn de kepers als korte, afzonderlijke balken aangebracht. Gordingen van dit type bevinden zich in de kap van het stadhuis van Damme (1464-1467), één van de oudste voorbeelden van een kap met gordingen in de streek van Brugge (zie 11.1.1). De doorbraak van kappen met gordingen op schaargebinten, ten koste van kappen met flieringen, lijkt zich te situeren in de 18de eeuw. De chronologie van gordingenkappen blijft dus nog zeer ruim, zowel in Brugge als daarbuiten.\n\n\n\nFiguur 3.3: Niet-functionele uitsparingen in sporen die wijzen op de verwijdering van hanenbalken of korbelen bij de inbreng van schaargebinten en flieringen (bovenaan links: Sint-Jakobsstraat 64, rechts: Hallen). De overhelling en verzakking van de sporenparen in de originele sporenkap van de Hallen werd opgevangen door de toevoeging van langsverbindingen in de vorm van flieringen op schaargebinten. (© Onroerend Erfgoed | K. Vandevorst)"
  },
  {
    "objectID": "04_hout.html",
    "href": "04_hout.html",
    "title": "4  Hout en baksteen",
    "section": "",
    "text": "Een dakconstructie staat niet op zichzelf maar is een essentieel onderdeel van een gebouw. Wanneer gedateerd - door dendrochronologie, geschreven bronnen of bouwhistorische vergelijking - biedt zij dan ook uiterst waardevolle inzichten in de geschiedenis van een gebouw. Als na bouwhistorisch onderzoek blijkt dat de dakkap inderdaad gelijktijdig is met het onderliggende metselwerk, dan kan men via deze omweg chronologieën opstellen van bouwmaterialen en bouwtechnieken. Het grote aantal middeleeuwse kappen in Brugge met een nauwkeurige dendrochronologische datering maakt de opmaak mogelijk van een lokale chronologie van baksteenmetselwerk (baksteenformaten, metselverbanden, tienlagenmaten) in de 13de en 14de eeuw1. Deze chronologie, die nog altijd wordt aangevuld en verfijnd, kan op haar beurt worden gebruikt om kappen die dendrochronologisch niet dateerbaar zijn, toch enigszins binnen een bepaald tijdvak te situeren. Zo hebben ook enkele kappen in deze catalogus, ondanks het ontbreken van een dendrochronologische datering, toch een - weliswaar ruime - datering gekregen. Waar relevant is in de beschrijving van de dakkap het baksteenformaat van het onderliggende metselwerk opgenomen, met vermelding van de lengte en de hoogte (bijvoorbeeld: 30 x 6 cm), of indien opgemeten ook de breedte (genoteerd als L x B x H).\nKwaliteitsvol eikenhout, zonder al teveel spinthout dat makkelijk door insecten wordt aangevreten, blijft in droge omstandigheden eeuwenlang zijn sterkte-eigenschappen behouden. Bij afbraak of vervanging van een bestaande kap komt een grote hoeveelheid constructiehout beschikbaar dat in dergelijke gevallen perfect kan hergebruikt worden. Achteraf valt het hergebruik van ouder bouwhout in een meer recente constructie echter te herkennen. In de nieuwe houtconstructie zijn dan elementen te onderscheiden met uitsparingen of de profilering van een houtverbinding die niet langer functioneel is. Bijvoorbeeld bij hergebruikte sporen of kepers die oorspronkelijk halfhouts met elkaar waren verbonden, of waar een korbeel of standzoon via een pen-en-gat verbinding aan was vast gemaakt. In de nieuwe constructie zijn op deze hergebruikte elementen dan insparingen te zien of pengaten die geen duidelijke functie of relatie met de nieuwere constructie hebben (zie bijvoorbeeld figuur 4 en figuur 26, een windschoor met meerdere niet langer functionele pengaten uit de dakkap van het huis aan Kraanplein 4).\nHergebruik kan soms ook aangetoond worden door dendrochronologisch onderzoek. De datering van hergebruikt materiaal zal een (sterk) afwijkende (oudere) kapdatum hebben in vergelijking met bouwhout uit dezelfde kap dat wel pas werd aangekocht of gekapt ten tijde van de opbouw. De kap boven het middenkoor van de Onze-Lieve-Vrouwhemelvaartkerk in Damme is hiervan een voorbeeld. Indien een kap volledig uit hergebruikt materiaal is opgetrokken is dit uiteraard niet het geval, maar dateert men in dergelijke gevallen een andere (voorafgaande) constructie.\n\n\n\n\n\nDebonne 2015.↩︎"
  },
  {
    "objectID": "05_begrippen.html",
    "href": "05_begrippen.html",
    "title": "5  Begrippen",
    "section": "",
    "text": "Het onderzoek en de beschrijving van dakkappen – en grote houtconstructies in het algemeen – maakt gebruik van een eigen jargon. In de onderstaande woordenlijst zijn de meest courante begrippen die bij de beschrijving van een dakkap aan bod komen en ook de afzonderlijke onderdelen van dakkappen opgenomen en beschreven. De definities van deze begrippen zijn vrij gebaseerd op het woordenboek van bouwkundige termen van E.J. Haslinghuis1. Deze begrippen komen herhaaldelijk terug in het tweede deel van dit onderzoeksrapport: de catalogus van kappen in Brugge en ommeland.\nBlokkeel: horizontaal houten element aan de voet van een gespan dat dient als basis voor daksporen en standzonen. Doorgaans liggen blokkelen dwars op de muurplaat.\nFliering: balk in de lengterichting van een dakkap die dient als steun voor de sporen of kepers. Flieringen bevinden zich tussen de kapvoet en de nok en worden doorgaans gedragen door schaargebinten. Flieringen liggen vlak op de schaargebinten, in tegenstelling tot gordingen die gekanteld, volgens de helling van het dak, liggen.\nGording: lange balk, georiënteerd volgens de lenterichting van een dakkap, die dient als steun voor de sporen of kepers. Gordingen zijn gekanteld volgens de dakhelling; twee zijden van de gording zijn dus evenwijdig aan het dakvlak. Omwille van de gekantelde positie is een gording doorgaans ingelaten in de onderliggende kapdelen.\nGespan (spant): samenstel van twee daksporen met eventueel bijhorende trekbalken, hanenbalken, standzonen, korbelen en blokkelen.\nHalfhouts: houtverbinding waarbij van twee elkaar ontmoetende delen de halve dikte wordt weggenomen zodat ze, op elkaar bevestigd, samen de volle dikte van één van de onderdelen hebben.\nHanenbalk: horizontaal gerichte balk die fungeert als verbinding tussen twee daksporen die tegenover elkaar staan. Naargelang de breedte van de overdekte benedenruimte bevatten gespannen één of meerdere hanenbalken.\nHanenbalkfliering: lange balk, georiënteerd volgens de lengterichting van een dakkap, die dient als centrale steun voor de hanenbalken.\nInkaveling: uitsparing of inkeping in een stuk bouwhout waarin de aansluiting of verbinding met een aansluitend stuk bouwhout wordt verzekerd.\nInteugel: in het houtskelet van een driebeukige ruimte zijn inteugels de horizontale balken tussen de standvinken van de middenbeuk en de stijlen of de muren die de buitenwand van de constructie vormen. Inteugels staan dus dwars op de lengteas van het gebouw.\nKeper: balk die de hellende zijde van een kap vormt maar, in tegenstelling tot een spoor, niet de volledige opstand van de kapvoet tot de nok beslaat. Als balken met een beperkte lengte zijn kepers doorgaans ingelaten op of bevestigd aan flieringen of gordingen.\nKorbeel: rechte of gekromde schoor tussen een horizontaal en een verticaal of schuinstaand onderdeel van een houtconstructie. Korbelen bevinden zich bijvoorbeeld tussen sporen en hanenbalken of tussen de spantbenen en dekbalken van schaargebinten.\nMakelaar: middenstijl van een gespan, die reikt tot in de nok.\nMoerbalk: balk waarin kortere balkstukken zijn opgelegd of ingelaten. Komt bijvoorbeeld voor als een balk die, als deel van een balklaag, een binnenruimte overspant en waarin kleinere kinderbalken zijn ingelaten.\nMuurplaat: eerder platte balk, overlangs op een buitenmuur gelegd, waarop de gespannen rusten.\nNokgording: lange balk, georiënteerd volgens de lengterichting van een dakkap, aangebracht in de top van de gespannen ter versteviging van de nok. De nokgording rust doorgaans op schoren en stijlen die op een hanenbalk staan.\nSchaargebint: samenstel (gebint) van twee dragende stijlen of spantbenen, die recht of krom (kromstijlen) kunnen zijn, en waarop een overspannende dekbalk rust. Schaargebinten dienen als dragers voor flieringen en gordingen.\nSchoor: schuin oplopend stuk hout, aangebracht ter ondersteuning van een verticaal gericht stuk bouwhout.\nSpoor (spar, dakspoor): lange houten balk, (gedeeltelijk) rond of rechthoekig van doorsnede, die van de dakvoet tot de nok loopt. Een spoor draagt door middel van latten of dakbeschot de dakbedekking. Twee daksporen tegenover elkaar vormen steeds een paar en zijn vaak verbonden door één of meer hanenbalken.\nSporenpaar: samenstel van twee daksporen (als onderdeel van een gespan). Sporenparen staan onderling doorgaans op een gelijke afstand, die kan variëren van 30 cm tot meer dan één meter. Dit zorgt voor een gelijkmatige verdeling van de horizontale en verticale krachten op de muur(plaat).\nStandvink: stijl op de middenas van een ruimte, bijvoorbeeld de centrale steun van de moerbalk van een balklaag of, in een dakkap, de steun van een hanenbalkfliering. Een standvink is vaak voorzien van schoren die de bovenliggende balk bijkomend ondersteunen.\nStandzoon: verticale stijl aan de voet van een kap, ter ondersteuning van een spoor of spantbeen.\nTelmerk: getrokken of gebeiteld merk op onderdelen van een houtconstructie dat een getal of volgorde aangeeft. Voor een uitgebreide bespreking van de verschillende types zie Janse & Devliegher 1962, Janse 1989 en Hoffsummer 2009.\nTrekbalk: balk aan de voet van een gespan, vaak met een grote sectie, liggend bovenop de muren van de overkapte benedenruimte.\nVlotmerk (eigendomsmerk, handelsmerk): teken dat in bouwhout werd gesneden om na verkoop de nieuwe eigenaar aan te geven.\nVlotgat: opening in een stuk bouwhout dat gerelateerd is aan het samenstellen van een houtvlot. Doorheen deze openingen werden wissen of touw gehaald om ruwe stammen aan elkaar te binden tot een vlot dat daarna langs een waterweg naar een houtmarkt werd getransporteerd. In vlotgaten zijn soms nog restanten van touw of houten pluggen terug te vinden.\nVoetraveling (raveelbalk, voetraveelbalk): balk die aan weerszijden van een kap, volgens de lengterichting van het gebouw, tussen twee opeenvolgende trekbalken is aangebracht en die als steun fungeert voor de standzonen van de gespannen. De tot blokkelen ingekorte trekbalken van de gespannen worden eveneens in de raveelbalk opgevangen.\nWankant: de overgang tussen hout en bast. Dit komt overeen met de zone waar het cambium te vinden is. Naar de binnenzijde toe grenst het aan de meest recent gevormde groeiring. Te herkennen als een gladde, afgeronde zijde op een vierkant beslagen of gezaagd stuk bouwhout.\nWindlat: schuin oplopende plank of lat die verbonden of opgenageld is aan een opeenvolgende reeks van daksporen, om verzakking van van de dakstructuur tegen te gaan.\nWindschoor: schuin oplopend stuk hout, in de lengterichting van de kapconstructie aangebracht tussen een spantbeen en een fliering of gording. Daarmee wordt de stevigheid van de kap in die richting verzekerd en de winddruk opgenomen.\n\n\n\nFiguur 5.1: Verschillende types van vlotverbindingen. Bovenaan en driehoekige uitsparing en tapgat schuin doorheen de hoek van een gekantrecht stuk bouwhout. Op de rechter foto is nog een stuk van de tap aanwezig. Onderaan stukken bouwhout met een doorgezaagde vlotverbinding van een ander type waarin (links) nog een houten tap aanwezig is. (© Onroerend Erfgoed | K. Vandevorst)\n\n\n\n\n\n\n\nHaslinghuis 20055.↩︎"
  },
  {
    "objectID": "06_sporenkappen_zonder_langsverbinding.html#sporenkappen-zonder-langsverbinding-met-enkele-muurplaat",
    "href": "06_sporenkappen_zonder_langsverbinding.html#sporenkappen-zonder-langsverbinding-met-enkele-muurplaat",
    "title": "6  sporenkappen zonder langsverbinding",
    "section": "6.1 sporenkappen zonder langsverbinding, met enkele muurplaat",
    "text": "6.1 sporenkappen zonder langsverbinding, met enkele muurplaat\n\n6.1.1 Spinolarei 16, huis ’t Vaeghevier\nDe 38 sporenparen rusten koud op de enkele muurplaat1. De sporen hebben een rechthoekige sectie (7,5 x 16 cm tot 10 x 18 cm) en staan hart op hart gemiddeld 60 cm uiteen. Elk sporenpaar bezit twee hanenbalken die halfhouts opgespijkerd zijn, echter niet altijd aan dezelfde zijde van de sporen. De getrokken telmerken bevinden zich op de sporen en de hanenbalken. Achteraan het westelijk dakvlak bevinden zich de resten van een oorspronkelijke dakkapel2.\nIn een latere periode werden zes schaargebinten met flieringen, makelaars en een nokgording in de kap ingebracht. Deze kap bleef behouden bij de recente renovatie en verbouwing van dit pand.\n\n\n\nFiguur 6.1: Dakkap van Spinolarei 16. Links: de gerestaureerde, huidige toestand van de sporenkap. Rechts: zijaanzicht van de later ingebrachte schaargebinten. (© Onroerend Erfgoed | K. Vandevorst)\n\n\nIn 2002 werden uit deze dakkap zeven boorkernen genomen voor een dendrochronologisch onderzoek, waarvan er vier een middelcurve opleverden. Vergelijking met referentiekalenders laat toe de jongste gemeten jaarring zonder twijfel in 1260d te dateren. Dit betekent dat, afhankelijk van het geschatte aantal ontbrekende ringen, de veldatum van het hout kan gesitueerd worden tussen 1261 en 1275d3.\n\n\n\nFiguur 6.2: Reconstructie van de originele opstand van de kap van het huis ’t Vaeghevier aan de Spinolarei 16.\n\n\n\n\n6.1.2 Sint-Jansstraat 15, huis Oudt Inghelandt, westvleugel\nDe westvleugel van dit grote huis behoort tot de oudste kern uit het begin van de 13de eeuw die op het einde van de 13de eeuw een eerste verbouwing kende4. Tot deze bouwperiode behoort het centrale deel van de huidige dakkap op deze vleugel. Zij bestaat uit twaalf sporenparen waarvan er nog vier voorzien zijn van twee hanenbalken die met een pen-en-gat verbinding zijn vastgemaakt. De sporen bezitten een uitgesproken rechthoekige doorsnede. De getrokken telmerken op negen van de twaalf sporenparen (reeksen 3 tot 8 en 12 tot 15) tonen aan dat zij zich niet meer in de oorspronkelijke volgorde bevinden.\n\n\n\nFiguur 6.3: De oudste dakkap van het huis Oudt Inghelandt.\n\n\n\n\n6.1.3 Spiegelrei 24, huis Ten Walle, later Den Ancker\nOnder het huidige huis Spiegelrei 24 schuilen twee diephuizen waarvan het meest noordelijke pand vermoedelijk dateert uit de tweede helft van de dertiende eeuw5. De bestaande dakkap van dit huis is betrekkelijk recent, maar bevat veel hergebruikmateriaal uit een middeleeuwse sporenkap. Op basis van de bewaarde elementen (zeven sporenparen in de oorspronkelijke toestand) kan deze gereconstrueerd worden als een sporenkap waarin elk sporenpaar door twee hanenbalken was verbonden. De verbindingen waren halfhouts. Er zijn geen aanwijzingen voor blokkelen en stand-zonen, wat betekent dat de daksporen rechtstreeks op de muurplaat rustten. De daksporen hebben een uitgesproken rechthoekige sectie.\nOp een aantal andere daksporen waren inkavelingen voor een derde en soms vierde hanenbalk aanwezig. Ook uit andere gegevens kan afgeleid worden dat de oorspronkelijke kap minstens één keer werd herplaatst en aangevuld, en er dus minstens twee bouwfasen zijn.\n\n\n\nFiguur 6.4: Reconstructie van de dakkap van het huis Ten Walle aan de Spiegelrei 24.\n\n\nHet dendrochronologisch onderzoek van acht elementen uit de dakkap suggereert de aanwezigheid van twee bouwfasen. Van een eerste boorkern is de terminus post quem voor de kapdatum 1248d, terwijl die voor een tweede staal 1309d bedraagt6. Aangezien dit enkel de vroegst mogelijk datering aangeeft, kan dit niet rechtstreeks vertaald worden naar een datering voor beide bouwfases. Deze dateringen suggereren enkel dat de eerste bouwfase zich situeert in de tweede helft van de 13de eeuw en de tweede in de eerste helft van de 14de eeuw. Dit is niet in tegenspraak met de datering zoals die kan worden afgeleid uit de afmetingen van de bakstenen in het pand. Het waargenomen formaat 28 x 6 cm wijst op een bouwfase in de periode 1260-1300, terwijl het formaat 25 x 5 cm een bouwfase in ongeveer 1300-1340 aanduidt.\n\n\n6.1.4 Genthof 33, huis Den Gouden Schaar\nDe dakkap van dit huis ontstond door de inbreng van schaargebinten en flieringen in een oudere, sporenkap met twee halfhouts verbonden hanenbalken7. Dit gebeurde waarschijnlijk in de 17de eeuw, toen de houten straatgevel werd vervangen door de bestaande bakstenen gevel en het huis achteraan ongeveer 4 m werd ingekort, en een nieuwe achtergevel werd opgetrokken.\nVoor de verbouwing in de 17de eeuw bestond de dakconstructie uit een sporenkap met twee hanen-balken per sporenpaar. De hanenbalken zijn halfhouts opgenageld. Er werden geen sporen aangetroffen van een voetraveling. Opvallend is de uitgesproken rechthoekige doorsnede (5 x 14 cm) van deze daksporen, die voorzien zijn van getrokken telmerken die oorspronkelijk in drie reeksen waren aangebracht. Door de inkorting van de kap bleven slechts twee reeksen bewaard (3 tot 12 en 1 tot 18). De overgrote meerderheid van de daksporen en hanenbalken zijn gemaakt uit naaldhout, maar er zijn ook eiken houtstukken aanwezig waarop soms bijkomende telmerken of inkavelingen voor anders geplaatste hanenbalken aanwezig zijn. Het is dan ook aannemelijk dat de eiken balken afkomstig zijn uit de oudste dakconstructie die in een latere periode herplaatst en aangevuld werd met naaldhouten balken.\nHet aangetroffen baksteenformaat (29,5 x 6,5 cm) laat toe om de bouw van het oorspronkelijke huis te dateren in ongeveer 1260-1300. Deze veronderstelling werd bevestigd door het dendrochrono-logisch onderzoek van een oorspronkelijke moerbalk, die vrij nauwkeurig tussen 1263 en 1281 kon worden gedateerd8. De afgeronde vorm van de onderzochte balk doet ons echter vermoeden dat de buitenste groeiring die werd opgemeten niet ver van de wankant9 af zit. Daardoor zijn er naar alle waarschijnlijkheid slechts enkele spintringen verwijderd bij het vormgeven van de balk. De veldatum ligt daardoor dus eerder dichter tegen 1263 aan dan naar de bovengrens van het dateringsinterval.\n\n\n6.1.5 Steenstraat 20, huis In Slype\nAfgaande op de afmetingen van de bakstenen (28 x 6 cm) werd in de periode 1260-1300 een woning uit het begin van de 13de eeuw uitgebreid of vervangen door een nieuw huis10. Dat was door een brandmuur verdeeld in een voor- en een achterhuis. Hiervan bleef enkel het voorhuis gedeeltelijk bewaard. In de huidige dakkap bleven twee oude sporenkappen bewaard. Het oudste en waarschijnlijk nog oorspronkelijke deel bestaat nu uit vijf sporenparen tegen de achtergevel die door drie hanenbalken waren verbonden. De verbinding tussen sporen en hanenbalken, waarvan slechts enkele bewaard bleven, was halfhouts. De sporen hebben een uitgesproken rechthoekige sectie en vertonen duidelijke brandsporen.\nNa de brand werd de dakkap grotendeels vernieuwd (zie 8.3.1) en bleven enkel deze vijf sporenparen als getuigen achter. De kapconstructies werden nog niet dendrochronologisch onderzocht.\n\n\n6.1.6 Sint-Salvatorskathedraal, noordelijke kooromgang en Catharinakapel\nDoor een grote brand in de kerk in 1839 zijn de oude kapconstructies grotendeels verloren gegaan11. Boven de vierde travee van de noordelijke kooromgang bevindt zich wel nog een dwarsgerichte sporenkap die ook over de Catharinakapel is doorgetrokken. Deze zeer eenvoudige bekapping, waarin elk sporenpaar door slechts één hanenbalk is verbonden, wordt door Luc Devliegher op het einde van de 15de eeuw gedateerd12."
  },
  {
    "objectID": "06_sporenkappen_zonder_langsverbinding.html#sporenkappen-zonder-langsverbinding-met-dubbele-muurplaat-of-voetraveling",
    "href": "06_sporenkappen_zonder_langsverbinding.html#sporenkappen-zonder-langsverbinding-met-dubbele-muurplaat-of-voetraveling",
    "title": "6  sporenkappen zonder langsverbinding",
    "section": "6.2 sporenkappen zonder langsverbinding, met dubbele muurplaat of voetraveling",
    "text": "6.2 sporenkappen zonder langsverbinding, met dubbele muurplaat of voetraveling\n\n6.2.1 Sporenkappen zonder langsverbinding, met dubbele muurplaat of voetraveling, en hanenbalken\n\n6.2.1.1 Spanjaardstraat 16, huis de la Torre\nVan het oorspronkelijke 13de-eeuwse huis is weinig bewaard gebleven13. Het huidige uitzicht gaat voornamelijk terug op een verbouwing in de 15de eeuw toen het huis voorzien werd van een hoge natuurstenen schermgevel. In de huidige dakkap behoren de meeste daksporen echter tot de oorspronkelijke sporenkap uit de 13de eeuw. Zij vertonen een uitgesproken rechthoekige doorsnede (10 x 17 cm en 11 x 20 cm). De verbindingen van de twee hanenbalken en de standzonen met de sporen waren alle van het pen-en-gat type, vastgezet met een houten toognagel. Vrijwel alle hanenbalken zijn ooit vervangen, waarschijnlijk bij de 15de-eeuwse verbouwing. Van de oorspronkelijke voetraveling zijn in de sporen enkel de inkavelingen voor de standzonen bewaard gebleven. Er zijn 22 sporenparen. De sporen staan hart op hart 65 cm uiteen.\n\n\n\nFiguur 6.5: Dakkap van het huis de la Torre aan de Spanjaardstraat 16.\n\n\nVan de zes genomen boorkernen uit evenveel sporen kon met vier jaarringreeksen een middelcurve berekend worden, die een zeer goede overeenkomst vertoont met de geraadpleegde referentiekalenders. De jongste gemeten jaarring dateert uit 1226d. Een schatting van het ontbrekende aantal spinthoutringen leert ons dat de veldatum van het eikenhout te situeren is tussen 1227 en 1267d14.\n\n\n6.2.1.2 Onze-Lieve-Vrouwekerk, schip (oorspronkelijke opstelling)\nVan de oorspronkelijke kap van het binnenwerks 26,1 m lange en 10,45 m brede middenschip bleven de 41 sporenparen en de hanenbalken (Fig. 6.6: A) nagenoeg intact bewaard. De getrokken telmerken lopen op van west naar oost. Later werd in deze kap eerst een hanenbalkfliering met makelaars (Fig. 6.6: B) en later flieringen op schaargebinten ingebracht15 (zie ook: 7.2.1).\nDe oorspronkelijke voetraveling (Fig. 6.6: B) verdween toen het middenschip omstreeks 1400 een borstwering kreeg en een nieuwe kroonlijst en goot werden gebouwd. Het enige overblijfsel van deze voetraveling zijn de schuine inkavelingen onderaan de ongeveer 60 cm ingekorte daksporen waarin de standzonen waren vastgemaakt. De daksporen hebben een doorsnede van gemiddeld 18 x 16 cm en zijn halfhouts verbonden met de twee hanenbalken. Deze halfhoutse verbinding heeft de vorm van een halve zwaluwstaart en is vastgezet met een houten toognagel en smeedijzeren nagels.\n\n\n\nFiguur 6.6: Langsdoorsnede van de kap van het schip en reconstructie van de verschillende kaptypes.\n\n\nUit de tien genomen boorkernen kon moeiteloos een middelcurve worden berekend die een zeer duidelijke overeenkomst vertoont met de beschikbare referentiekalenders. De jongste geregistreerde jaarring dateert uit 1239d. Aangezien spinthout aanwezig was op vijf stalen kan de veldatum vrij precies gesitueerd worden tussen 1240 en 1250d16.\n\n\n6.2.1.3 Sint-Jansstraat 15, huis Oudt Inghelandt, oostvleugel\nIn de huidige dakkap bleven tien oorspronkelijke sporenparen bewaard, elk voorzien van twee halfhouts verbonden hanenbalken17. Aan de voet van de meeste sporen zijn de resten bewaard van een opnieuw halfhouts verbonden blokkeel, terwijl nagelgaten in de sporen er op wijzen dat deze onderaan verstevigd waren door een standzoon. De blokkelen lagen waarschijnlijk op een voetraveling.\n\n\n\nFiguur 6.7: Dakkap van de oostvleugel van het huis Oudt Inghelandt.\n\n\nHet eikenhout van deze kap omvat zowel hout dat een langzame groei kende (en waaruit de stalen werden genomen) als hout van beduidend mindere kwaliteit. De jongste geregistreerde jaarring dateert uit 1257d, waardoor, afhankelijk van de schatting van het aantal verdwenen spinthoutringen, het hout werd geveld tussen 1258 en 1278d18.\n\n\n6.2.1.4 Sint-Janshospitaal, noordelijke ziekenzaal\nDe sporen staan hart op hart gemiddeld 40 cm uiteen en hebben volgens Herman Janse en Luc Devliegher een sectie van 17 x 17 cm19. De verbindingen van de twee hanenbalken met de daksporen zijn van het pen-en-gat type. Aan de noordzijde van de ziekenzaal liggen twee muurplaten waarop hetzij trekbalken hetzij blokkelen zijn aangebracht. Aan de zuidzijde (gemene muur met de middelste ziekenzaal) is er slechts één muurplaat en is een voetraveling in de trekbalken ingelaten. Aan de voet van de kap bevinden zich standzonen met pen-en-gatverbindingen.\n\n\n\nFiguur 6.8: Dakkap van de noordelijke ziekenzaal van het Sint-Janshospitaal. (tekening: V. Debonne, naar Devliegher 1965a, fig. 12)\n\n\nJanse en Devliegher overwogen verschillende dateringen voor deze kap: in 1291 volgens een rekening van het Sint-Janshospitaal, het begin van de 13de eeuw en gelijktijdig met de kap van de middelste ziekenzaal, of omstreeks 125020. In 2002 nam de Nederlandse bouwhistoricus Dirk de Vries vier monsters uit deze kap, waarvan er twee door Stichting RING konden worden gedateerd. Beide dateringen zijn op één jaar na gelijktijdig: in 1267d en 1268d21.\n\n\n6.2.1.5 Hospitaal Onze-Lieve-Vrouw van de Potterie, refter\nDe refter werd in de 18de eeuw met een bouwlaag verhoogd, waarbij de huidige dakkap met schaargebinten en nokgebinten met steekschoren tot stand kwam22. Een groot aantal kepers uit de huidige kap zijn echter hergebruikmateriaal uit een verdwenen sporenkap (figuren 14 en 25, C). De sporen hebben een doorsnede van 15 x 10 cm. De twee hanenbalken waren halfhouts met de sporen verbonden en vastgezet met een houten toognagel en een smeedijzeren nagel. Een inkeping in de sporen en de gaten van drie verdwenen smeedijzeren nagels tonen aan dat de voet van de sporen met standzonen was verstevigd.\n\n\n\nFiguur 6.9: Reconstructie van een kap op basis van hergebruikte balken uit de kap van de refter\n\n\nDe twee stalen die hier werden genomen konden moeiteloos ingepast worden in de middelcurve die opgebouwd werd met de resultaten van het dendrochronologisch onderzoek op de dakkap boven de ziekenzaal van het hospitaal (6.3.2). Het hout voor deze kap werd dus geveld tussen 1276 en 1296d23.\n\n\n6.2.1.6 Philipstockstraat 3, huis De Matte\nDit diephuis werd waarschijnlijk reeds in de 17de eeuw opgedeeld24. Het achterste deel hoort nu bij het hoekpand op de Vlamingstraat 225 (zie 11.3.2).\nIn het voorste gedeelte bleef de waarschijnlijk oorspronkelijke sporenkap echter wel bewaard. De 19 oorspronkelijke sporenparen26 zijn opgebouwd uit afwisselend zware (16 x 19 cm) en lichtere (9 x 12 cm tot 10 x 16 cm) sporen die hart op hart 46 tot 52 cm uiteen staan. De blokkelen liggen op de muurplaat en een voetraveelbalk. De sporen zijn met een pen-en-gatverbinding in de blokkelen vastgezet. De standzonen - zijn aan de westzijde 1 tot 1,1 m hoog, aan de oostzijde slechts ongeveer 70 cm - zijn onderaan met een pen-en-gat in de blokkelen geborgen. De bovenkant van de standzonen is in een schuine inkeping in de sporen ingebracht en met een of twee smeedijzeren nagels vast gezet, behalve bij enkele zware sporen waar deze verbinding van het pen-en-gattype is.\nElk sporenpaar telt twee hanenbalken die zoals de sporen een rechthoekige sectie bezitten. De bovenste zijn halfhouts met twee ijzeren nagels en één houten toognagel verbonden, behalve bij drie zware sporen waar dit met een pen-en-gat gebeurde. De onderste hanenbalken zijn met een pen-en-gat verbonden, behalve bij drie lichtere sporen waar de halfhoutse verbinding met slechts twee ijzeren nagels is gezekerd. De verbinding van de nok is van het pen-en-gattype, uitgezonderd bij dezelfde drie lichtere sporen.\nDe getrokken telmerken zijn van zuid (straatgevel) naar noord aangebracht. Ze bevinden zich op het bovenste uiteinde van de sporen en op het westelijke uiteinde van de hanenbalken. In een hanenbalk werd een vlotgat opgemerkt.\n\n\n\nFiguur 6.10: Zicht op de dakkap, met voetraveling en standzonen (links), en sporen met afwisselend brede en smalle secties (rechts). (© Onroerend Erfgoed | K. Haneca)\n\n\n\n\nDoorsnede van Philipstockstraat 3 (links) en het hoekpand Vlamingstraat 2 (rechts), met zicht naar de straatzijde.\n\nElf boorkernen vormen samen één middelcurve waarvan de meest recente jaarring werd gevormd in 1282d. De twee boorkernen waarop wankant bewaard is gebleven laten toe de veldatum te dateren in respectievelijk 1279 en 1282d. De twee licht verschillende dateringen (1279 en 1282d) kunnen wijzen op de aankoop van hout op een houtmarkt, waar hout van verschillende regio’s en met verschillende veldata werd verzameld en meerdere jaren werd gestockeerd vooraleer het werd verkocht27. De bouw van deze kap kan niet gestart zijn vóór 1282, maar is waarschijnlijk wel in dat jaar te situeren of kort erna.\n\n\n6.2.1.7 Begijnhof 48–50\nDe middeleeuwse oorsprong van dit huis, oorspronkelijk waarschijnlijk een convent, blijkt uit het baksteenmetselwerk van de voor- en achtergevel28. De afmetingen van de bakstenen (28 x 6,5 cm) wijzen op een bouw in ongeveer 1260-1300. Het pand werd echter in twee huizen opgedeeld en verbouwd omstreeks 1600, toen de bestaande bakstenen (formaat 21 x 5 cm) zijgevels waarschijnlijk houten gevels vervingen.\nDe sporenkap van dit huis telt nu immers nog 33 sporenparen die nu van zuid naar noord genummerd zijn van 2 tot 34. Dit betekent dat zeker de meest zuidelijke zijgevel vroeger een uitkragende houten gevel was.\nAlle sporen hebben een rechthoekige sectie, met uiteenlopende afmetingen: 10 x 13 cm, 10 x 16 cm, 12 x 16 cm en 13 x 18 cm. De blokkelen liggen op de muurplaat en een voetraveelbalk. De onderkant van de sporen is halfhouts met de blokkelen verbonden en met een houten toognagel vastgezet. De telmerken zijn oplopend aangebracht van zuid naar noord, aan de oostzijde van de kap op de zijkant, aan de westzijde op de bovenkant van de blokkelen.\nDe standzonen zijn met een pen-en-gat in de blokkelen geborgen, terwijl het bovenste uiteinde in een schuine inkeping in de sporen is ingeschoven en met twee tot vier smeedijzeren nagels is vastgezet. De twee hanenbalken zijn telkens halfhouts verbonden met de sporen, bij de onderste vastgezet met twee smeedijzeren nagels en een houten toognagel. De telmerken bevinden zich hier op het westelijk uiteinde van de hanenbalken. De bovenste hanenbalken zijn nagenoeg allemaal vervangen tijdens een restauratie in 1994. Tegen beide eindgevels zijn windlatten ingelaten in de buitenzijde van de sporen. De nokverbinding is halfhouts met een houten toognagel.\n\n\n\nFiguur 6.11: Voorgevel van Begijnhof 48-50 (links). De dakkap van Begijnhof 50 (rechts). (© Onroerend Erfgoed | K. Haneca)\n\n\nTot de oorspronkelijke bouwperiode behoren kaarsnissen met driepasboog op de eerste verdieping. Er kan worden verondersteld dat deze verdieping oorspronkelijk een dormitorium was, onder een ziende kap: de bestaande moerbalken zijn veel lichter dan die van de gelijkvloerse verdieping (waar bij de restauratie een zwaar korbeelstel werd gereconstrueerd) en waren waarschijnlijk trekbalken die oorspronkelijk geen kinderbalken en een vloer droegen.\nIn een latere periode werden flieringen ingebracht om de kap te verstevigen. De onderste fliering bevindt zich net onder de onderste hanenbalk en steunt op schaargebinten en geschoorde stijlen. De bovenste fliering ligt op de bovenste hanenbalken en wordt verder gesteund door Andreaskruisen die op een gebinte of een hanenbalk steunen. In deze constructie zijn alle verbindingen opgenageld, behalve de verbinding tussen stijlen en flieringen.\nIn de kap van Begijnhof 50 werden zeven boorkernen genomen die samen één middelcurve vormen. Na vergelijking met absoluut gedateerde referentiekalenders kon de jongste jaarring worden gedateerd in 1267d. Aangezien op twee boorkernen wankant aanwezig was, laat dit toe de veldatum te situeren tussen het najaar van 1267 en het vroege voorjaar van 126829.\n\n\n6.2.1.8 Spiegelrei 18, huis Ten Zwaerdekine\nDe dakkap van dit huis is een later met gordingen verstevigde sporenkap met voetraveling en twee hanenbalken30. Hanenbalken, standzonen en blokkelen zijn allen halfhouts met de sporen verbonden. De hanenbalken zijn vastgezet met een houten toognagel en twee smeedijzeren nagels, de standzonen enkel met twee smeedijzeren nagels. De sporen hebben diverse afmetingen maar doorgaans een rechthoekige sectie. Ze staan hart op hart gemiddeld 50 cm uiteen. De dakhelling bedraagt 55°.\nDe getrokken telmerken bevinden zich alleen op de hanenbalken en lopen op van voor- naar achtergevel. Op een aantal sporen zijn handelsmerken aangebracht, waarschijnlijk in twee verschillende reeksen. De eerste reeks werd gedeeltelijk uitgewist bij het opnieuw verzagen van de sporen. De dakkap telde oorspronkelijk 32 sporenparen. De eerste drie sporenparen werden weggenomen toen de uitkragende houten gevel werd vervangen door een bakstenen gevel.\nHet snel gegroeide eikenhout van deze kap viel moeilijk te analyseren. De middelcurve die kon berekend worden uit de drie boorkernen gaf een zwak resultaat bij de vergelijking met de referentiekalenders, zodat alleen een voorzichtige hypothese kon geformuleerd worden. De jongste gemeten jaarring is waarschijnlijk in 1332d te dateren, zodat de veldatum van het hout onder voorbehoud tussen 1333 en 1348 kan worden gesitueerd31.\n\n\n6.2.1.9 Katelijnestraat 86, conciërgewoning van de Stedelijke Academie\nDe huidige conciërgewoning van de huidige Stedelijke Academie maakte oorspronkelijk deel uit van het Bogardenklooster, hier reeds vóór 1252 gevestigd en vanaf 1513 omgevormd tot Bogardenschool32. In 1513 werd het complex door de stad omgevormd tot een onderwijsinstelling33. Op de stadskaart van Marcus Gerards (1562) is het afgebeeld als een ommuurd complex met een kapel, twee schoolvleugels, en eenlaagse gebouwtjes op de plaats van de conciërgewoning. Sinds de restauratie omstreeks 1977 zijn er op de zolder van dit gebouw kamers ingericht en werd de kap grotendeels vernieuwd, zodat nader onderzoek van de kapconstructie niet mogelijk was.\nOp foto’s genomen tijdens de restauratie34 is echter duidelijk dat dit een sporenkap was van waarschijnlijk 24 sporenparen. De sporen waren voorzien van twee halfhouts verbonden hanenbalken. De voet van de sporen rustte op blokkelen waarop schuingeplaatste standzonen stonden. Later werden gordingen, een nokbalk en makelaars toegevoegd.\n\n\n6.2.1.10 Markt 21\nDe waarschijnlijk 17de-eeuwse gordingenkap van dit huis, met schaargebinten en geschoorde nokgebinten, bevat hergebruikte balken uit een oudere kap35. De bewaarde naaldhouten daksporen hebben een uitgesproken rechthoekige sectie (gemiddeld 10 x 17 cm) en vertonen aan één zijde lichte inkavelingen voor een standzoon en twee hanenbalken die telkens met smeedijzeren nagels waren vastgezet. Nabij de onderste hanenbalk bevinden zich getrokken telmerken. Gezien de moerbalken van de onderliggende tweede verdieping oorspronkelijk voorzien waren van korbeelstellen, kan verondersteld worden dat de kapvoet op een voetraveling rustte.\nEén dakspoor, met telmerk I, is aan de smalle zijde voorzien van een brede groef waarin de beplanking van de geveltop was aangebracht. De oorspronkelijke straatgevel was dus waarschijnlijk een uitkragende houten gevel. De formaten van de bakstenen in de grotendeels bewaarde achtergevel (29 x 7,5 cm) wijzen voor dit huis op een bouw in de 13de eeuw.\n\n\n6.2.1.11 Sint-Jakobsstraat 63\nDit huis ontstond omstreeks 1300 als een uitbreiding van het oudere buurhuis Sint-Jakobsstraat 6136. Het werd verbouwd op het einde van de 14de eeuw. De vensters van de gelijkvloerse verdieping waren smalle gekoppelde spitsboogvensters in grote spitsboognissen. Op de verdieping werden resten ontdekt van spitsboogvormige spaarnissen.\nIn de huidige dakkap zijn sporenparen bewaard van een oudere sporenkap die misschien nog tot deze verbouwing teruggaat. De daksporen waren halfhouts verbonden door twee hanenbalken (waarvan slechts enkele van de bovenste rij bewaard bleven), terwijl nagelgaten onderaan de daksporen waarschijnlijk wijzen op verdwenen standzonen. De volgorde van de getrokken telmerken loopt van achter- naar voorgevel.\n\n\n\n6.2.2 Sporenkappen zonder langsverbinding, met dubbele muurplaat of voetraveling, hanenbalken en makelaars\n\n6.2.2.1 Damme, Onze-Lieve-Vrouw-Hemelvaartkerk, eerste koor\nDe kap boven de twee westelijke traveeën van het middenkoor bevat elf sporenparen en een enkel spoor en hanenbalk die afkomstig zijn uit een oudere, ontmantelde dakkap. Het hergebruik van oude balken werd reeds opgemerkt door Janse en Devliegher37. Bouwhistorisch onderzoek in 2009 heeft toegelaten om de beschrijving van Janse en Devliegher te verfijnen en hun reconstructie van de verdwenen kap bij te stellen38.\n\n\n\nFiguur 6.12: Reconstructie van de dakkap van het eerste koor van de O.L.V.-kerk in Damme. De aanwezigheid van een voetraveling dan wel trekbalken is onduidelijk (tekening: V. Debonne).\n\n\nDe vandaag zichtbare afwisseling van sporen met en zonder inkepingen gaat terug tot de opbouw van de huidige kap met houten tongewelf. In deze kap is er een bijna systematische afwisseling tussen sporen met een vierkante doorsnede en sporen met een rechthoekige doorsnede. Deze afwisseling kenmerkt ook de kap boven het oostelijke deel van het middenkoor, waar echter geen oude balken zijn hergebruikt. De sporen met een vierkante sectie zijn afkomstig uit de ontmantelde kap van het eerste eenbeukig koor van de Onze-Lieve-Vrouw-Hemelvaartkerk. De sporen met een rechthoekige sectie behoren tot de jongere kapconstructie. Deze bevindingen werden bevestigd door de resultaten van het dendrochronologisch onderzoek.\n\n\n\nFiguur 6.13: Bouwfasen van het koor van de O.L.V.-kerk in Damme, van het eerste eenbeukig koor (1) tot het driebeukige hallenkoor (4). (tekening: V. Debonne)\n\n\nDe hergebruikte daksporen hebben een eerder vierkante sectie (14-15 x 17-18 cm). Zij bezitten inkepingen in de vorm van een halve zwaluwstaart voor volgende halfhoutse verbindingen: voor een makelaar in de nok van de sporenparen, voor twee hanenbalken en voor een hoge standzoon. Het is onduidelijk of de standzonen steunden op een voetraveling of op trekbalken. In het geval van een kap met voetraveling kan dit wijzen op de voorziene aanleg van een stenen gewelf.\nDe gereconstrueerde kap, met voetraveling dan wel trekbalken, behoort tot een type dat is aangetroffen in gebouwen uit de tweede helft van de 12de en het begin van de 13de eeuw, met name de abdijkerk van Floreffe (transept, 1175-1185d), de kerk Saint-Sébastien d’Annapes in Villeneuve-d’Ascq (ongedateerd) en de kathedraal van Laon (einde 12de, begin 13de eeuw)39.\nUit de zes genomen monsters kon een middelcurve worden berekend die een duidelijke overeenkomst vertoonde met de beschikbare referentiekalenders. Aangezien op een aantal sporen nog schors aanwezig was, kan de veldatum heel precies bepaald worden. Daaruit blijkt dat de daksporen uit deze kap geveld werden in het najaar of de winter van 1241/1242d.\n\n\n\n6.2.3 Sporenkappen zonder langsverbinding, met dubbele muurplaat of voetraveling en hanenbalken op korbelen\n\n6.2.3.1 Onze-Lieve-Vrouwekerk, koor, reconstructie van oude(re) kap\nDe huidige laat 13de-eeuwse kappen van het koor van de Onze-Lieve-Vrouwekerk bevatten hergebruikte onderdelen uit twee verdwenen dakconstructies40. Dendrochronologisch onderzoek heeft uitgemaakt dat beide kappen dateren uit het tweede kwart van de 13de eeuw en behoren tot de eerste gotische bouwcampagne van de kerk41 (zie 6.5.1 voor de reconstructie en datering van de tweede kap).\nTot een eerste dakconstructie behoren een twintigtal balken, hoofdzakelijk oude daksporen maar ook één oude hanenbalk. Op basis van opmetingen van deze houtstukken kunnen we een sporenkap reconstrueren met drie hanenbalken en korbelen onder de eerste hanenbalk. Alle houtverbindingen waren halfhouts en hebben meestal de vorm van een halve zwaluwstaart. De daksporen hebben een rechthoekige sectie (12 x 18 cm tot 14 x 22 cm). Veel onderdelen zijn echter onvolledig bewaard, onder meer door de inkorting van de sporen in (waarschijnlijk) de 14de eeuw, waardoor de voet van deze verdwenen kap niet kan worden gereconstrueerd. Naar analogie met vergelijkbare kappen42 veronderstellen wij een dubbele muurplaat met blokkelen en standzonen. Twee daksporen die duidelijk behoorden tot hetzelfde sporenpaar vertonen tussen de eerste en de tweede hanenbalk inkavelingen voor een extra hanenbalk en, van de nok tot net onder de eerste hanenbalk, een verticale inkeping voor de planken van een tijdelijke afsluitwand. Deze wand liep niet tot de voet van de kap zoals in het schip (zie verder: 7.2.1). Dit wijst er op dat de muurplaten zich lager bevonden dan de kruin van het onderliggende gewelf en er dus geen trekbalken waren. Een typologisch identieke kap is bewaard boven het koor van de Nicolaikerk in Utrecht (omstreeks 1225)43.\nOpnieuw als daksporen hergebruikte oude sporen werden anderhalve tot twee meter verlengd. De oorspronkelijk kortere sporen impliceren voor de verdwenen kap een dakhelling van ongeveer 55°, flauwer dus dan de helling van de huidige kap uit het einde van de 13de eeuw. Gezien de aanwezigheid van een voorlopige afsluitwand was deze kap wellicht opgesteld boven de aanzet van het nieuwe gotische koor uit het tweede kwart van de 13de eeuw.\n\n\n\nFiguur 6.14: Reconstructie van de kap van het koor van de O.L.V.-kerk. Twee sporenparen vertonen sporen van een extra hanenbalk (rechts).\n\n\nMet de vier genomen boorkernen uit elementen van deze gereconstrueerde kap kon moeiteloos een middelcurve worden berekend, die zeer goede resultaten gaf bij de vergelijking met de referentiekalenders. De jongste gemeten jaarring dateert uit 1228d en het vellen van het hout wordt gedateerd tussen 1229 en 1245d44.\n\n\n6.2.3.2 Academiestraat 1, huis Ter Loge\nDe bestaande dakkap van huis Ter Loge – later natiehuis van de Florentijnse Loge – behoort tot een midden 14de-eeuwse verbouwing van een woonhuis waarvan de oorsprong teruggaat tot de vroege 13de eeuw45. De voeten van de 39 sporenparen zijn met een pen-en-gat verbinding ingelaten in korte blokkelen die rusten op een muurplaat en een raveelbalk die op de moerbalken van de tweede verdieping rust. De verbinding tussen blokkelen en standzonen is van het pen-en-gat type, terwijl de standzonen bovenaan koud zijn opgenageld. Elk sporenpaar is onderling verbonden door twee hanenbalken waarvan de onderste door korbelen worden ondersteund. Bij de onderste hanenbalken zijn alle verbindingen van het pen-en-gat type, terwijl de bovenste halfhouts verbonden zijn met de sporen. De verbinding hier is vastgezet met een houten toognagel en smeedijzeren nagels. Deze combinatie van houten toognagels en smeedijzeren nagels treffen we ook aan bij vele pen-en-gat verbindingen. In het voorste gedeelte van de kap zijn schuine windlatten aangebracht, halfhouts verbonden met buitenkant van de sporen.\nDe getrokken telmerken zijn aangebracht van achter- naar voorgevel. Behalve de telmerken zijn er ook handelsmerken terug te vinden.\n\n\n\nFiguur 6.15: Dakkap van het huis Ter Loge aan de Academiestraat 1.\n\n\nVan de acht genomen boorkernen konden er vier gebruikt worden voor het berekenen van een middelcurve. Ondanks de middelmatige kwaliteit van de stalen (relatief brede jaarringen met abrupte schommelingen) kon de jongste gemeten jaarring in 1337d gedateerd worden. Dit betekent dat het vellen van de eiken moet gesitueerd worden tussen 1338 en 1349d46.\n\n\n6.2.3.3 Academiestraat 3, huis Hertsberghe, voorhuis\nDeze dakconstructie is waarschijnlijk gelijktijdig opgetrokken met de nagenoeg identieke kap van het buurhuis Academiestraat 1 (zie 6.2.3.2)47. De kap van Academiestraat 3 bleef evenwel slechts gedeeltelijk bewaard. Uit de onvolledige reeks telmerken, optellend van voor- naar achtergevel, blijkt dat zeven van de oorspronkelijk zeventien sporenparen verdwenen zijn, waarschijnlijk bij de bouw van de hoge lijstgevel omstreeks 1800. De verdwenen sporenparen wijzen op een uitkragende houten gevel aan de straatzijde. Bij de verbouwing omstreeks 1800 verdween ook een deel van de schuine windlatten tegen de voorgevel. Op sommige sporen is hetzelfde eigendomsmerk aanwezig als in de kap van het buurhuis.\n\n\n\nFiguur 6.16: Huis Hertsberghe aan de Academiestraat 3. Doorsnede A toont de oorspronkelijke kap van het voorhuis weer. Doorsnede B is te situeren in het achterhuis (zie 6.4.1).\n\n\nVan de tien genomen boorkernen werden er slechts vijf geschikt bevonden voor verder onderzoek. Met de opgemeten groeiringreeksen kan een middelcurve berekend worden. De vergelijking met de referentiekalenders gaf als resultaat dat de jongste gemeten jaarring in 1337d dateert. Dit is hetzelfde resultaat als dat bekomen in het buurhuis. De synchronisatie tussen de curven van de twee huizen is niet uitmuntend, maar laat toch toe het resultaat te bevestigen. Afhankelijk van het geschatte aantal ontbrekende ringen moet de veldatum van het eikenhout gesitueerd worden tussen 1338 en 135248.\n\n\n6.2.3.4 Hoogstraat 6, huis Casselberg\nDe 26 m lange en 8,8 m brede zolder van het huis is door een brandmuur verdeeld in twee ongelijke delen49. De sporenkap boven het westelijk gedeelte telt 36 sporenparen, het oostelijk gedeelte 27 sporenparen. In beide dakvlakken bevinden zich oorspronkelijke ravelingen voor standvensters. De daksporen meten in doorsnede 14 op 14 cm en staan hart op hart 40 tot 45 cm uiteen. De blokkelen rusten op een voetraveling en een muurplaat. Oorspronkelijk rustte de voetraveling niet op de huidige gemetselde consoles maar op moerbalken die evenwel in de eerste helft van de 19de eeuw 2 m werden verlaagd50.\nDaksporen en standzonen zijn met een pen-en-gat verbinding in deze blokkelen vastgemaakt terwijl de bovenkant van de standzonen met drie tot vier smeedijzeren nagels is vastgenageld in een kleine inkeping in de daksporen. Elk sporenpaar is door twee hanenbalken verbonden. Tussen de daksporen en de onderste hanenbalken bevinden zich korbelen die eveneens met pen-en-gat zijn vastgezet. De getrokken telmerken zijn van west naar oost aangebracht.\nVier van de vijf genomen boorkernen uit evenveel blokkelen die in 1998 door bouwhistoricus Dirk de Vries werden genomen, konden door het dendrochronologisch laboratorium RING gedateerd worden. Op één boorkern was de wankant bewaard gebleven waardoor de kapdatum te situeren is in de winter van 1485/148651. Deze datum slaat niet op de oorspronkelijke bouwperiode van het huis die wellicht in de 13de eeuw moet worden gedateerd, maar op een bouwperiode waarin het huis, op de kelder na, nagenoeg volledig werd herbouwd. De oostelijke kap lijkt zeer homogeen, onder meer door de telmerken die zich in de juiste volgorde bevinden, en dateert waarschijnlijk volledig uit de late 15de eeuw. De westelijke kap daarentegen lijkt opgebouwd uit zeer veel hergebruikmateriaal (telmerken niet in volgorde) dat uit oudere bouwperioden kan dateren. Al werd dit laatste nog niet geverifieerd via een dendrochronologisch onderzoek."
  },
  {
    "objectID": "06_sporenkappen_zonder_langsverbinding.html#sporenkappen-zonder-langsverbinding-met-onbetimmerd-tongewelf",
    "href": "06_sporenkappen_zonder_langsverbinding.html#sporenkappen-zonder-langsverbinding-met-onbetimmerd-tongewelf",
    "title": "6  sporenkappen zonder langsverbinding",
    "section": "6.3 sporenkappen zonder langsverbinding, met onbetimmerd tongewelf",
    "text": "6.3 sporenkappen zonder langsverbinding, met onbetimmerd tongewelf\n\n6.3.1 Sint-Janshospitaal, broederklooster\nDe slaapzaal op de eerste verdieping van het broederklooster is 25 m lang, 9,1 m breed en overdekt met een ziende kap van 41 sporenparen52. Er is geen langsverbinding tussen de sporenparen. Op de dubbele muurplaten ligt telkens een blokkeel waarin de voeten van de sporen en de standzonen met een pen-en-gat verbinding zijn vastgezet. Op vier plaatsen zijn de blokkelen vervangen door een trekbalk. De gebogen standzonen zijn bovenaan op de sporen genageld. De twee hanenbalken zijn halfhouts en met een houten toognagel met de sporen verbonden. Onder de onderste hanenbalk zijn gebogen korbelen aangebracht die onderaan opgenageld zijn en bovenaan halfhouts met de hanenbalk zijn verbonden. Een opgenageld verlengstuk vervolledigt de kromming van de kap. Voor hetzelfde effect is op een aantal plaatsen een verlengstuk opgenageld tussen standzoon en korbeel. Bij een beperkt aantal korbelen werd een recht stuk hout en een langer verlengstuk gebruikt. De kap is volledig in eikenhout uitgevoerd. De sporen hebben een doorsnede van 15 op 15 cm en staan hart op hart 60 cm uiteen. De getrokken telmerken zijn aangebracht van noord naar zuid.\n\n\n\nFiguur 6.17: Dakkap van het broederklooster in het Sint-Janshospitaal.\n\n\nHet gebruikte hout kende een snelle groei, wat resulteerde in weinig en brede jaarringen. De veertien genomen boorkernen leverden slechts zes bruikbare jaarringreeksen op die voldoende lang waren en waaruit een middelcurve kon worden berekend. De jongste gemeten jaarring kon in 1237d gedateerd worden. Dit betekent dat, rekening houdend met een schatting van het aantal ontbrekende spinthoutringen, de veldatum van het hout moet worden gesitueerd tussen 1238 en 1258d53. Door deze dendrochronologische datering wordt duidelijk dat dit de tot nu toe oudst gekende dakkap met houten tongewelf is in Brugge.\nTijdens kleine verbouwingswerken in de gelijkvloerse verdieping van het gebouw kwamen resten tevoorschijn van de oorspronkelijke balklaag van deze verdieping. De balklaag werd ondersteund door een overlangse onderslagbalk op houten standvinken. De balksleutel die doorgaans tussen standvink en onderslagbalk zit, is hier volledig in de standvink ingelaten. Tussen standvink en balksleutel bevonden zich korbelen waarvan de pen-en-gat verbinding onderaan met twee toognagels was vastgezet. De hoeken van de (onvolledig bewaarde) standvink zijn voorzien van een velling. Een nagenoeg identieke samenstelling is bewaard gebleven in de gelijkvloerse verdieping van de zuidelijke ziekenzaal van het Sint-Janshospitaal (zie 7.1.1), waar de 5,8 m hoge standvinken echter geen onderslagbalk maar moerbalken ondersteunen.\n\n\n\nFiguur 6.18: De dakkap van het broederklooster van het Sint-Janshospitaal, gezien naar het noorden. (© Onroerend Erfgoed | K. Vandevorst)\n\n\n\n\n6.3.2 Hospitaal Onze-Lieve-Vrouw van de Potterie, ziekenzaal\nDe slaapzaal boven de vroegere ziekenzaal (nu museum) is nu opgedeeld in een eerste verdieping en zolder, maar was oorspronkelijk een 21,3 m lange en 9,25 m brede zaal met een ziende kap van 34 sporenparen (Fig. 6.19, A)54. De sporen hebben een doorsnede van 15 op 15 cm en staan hart op hart gemiddeld 60 cm uiteen. Op de dubbele muurplaat liggen blokkelen waarin de voeten van sporen en standzonen met een pen-en-gat verbinding zijn ingelaten. Ook de twee hanenbalken zijn op deze manier verbonden met de sporen. Onder de onderste hanenbalk bevinden zich korbelen die telkens met een houten toognagel en twee smeedijzeren nagels zijn vastgemaakt. Standzonen en korbelen hebben een licht gebogen vorm waardoor een houten ton wordt gecreëerd. Op de onderste hanenbalken ligt in de langsrichting een 30 cm brede plank. Deze is geen hanenbalkfliering maar waarschijnlijk een stelrib die de sporenparen overeind hield tot de plaatsing van het dakbeschot. Een soortgelijke situatie werd vastgesteld in de kap van het dormitorium van het dominicanenklooster in Leuven (1253-1263d)55 en is door Janse gesignaleerd in de Janskerk te Utrecht (omstreeks 1280)56.\n\n\n\nFiguur 6.19: Overzicht van de kappen in het hospitaal Onze-Lieve-Vrouw van de Potterie.\n\n\nDe windlatten die zowel bij de voor- als de achtergevel de eerste negen tot tien sporenparen verbinden hebben waarschijnlijk eveneens een voorlopige functie gehad. De getrokken telmerken zijn van achter- naar voorgevel aangebracht.\nDe jaarringreeksen van de acht genomen boorkernen konden samengevoegd worden tot één middelcurve, die een heel duidelijke overeenkomst vertoonde met de beschikbare referentiekalenders. De jongste gemeten jaarring dateert uit 1275d. Rekening houdend met de schatting van het aantal ontbrekende spintringen kan de veldatum gesitueerd worden tussen 1276 en 129657.\n\n\n6.3.3 Kraanplein 4, huis De Cluuse\nDe sporenkap van dit diephuis telt 22 sporenparen die hart op hart gemiddeld 53 cm uiteen staan58. De sporen hebben een rechthoekige sectie (9 x 14 cm).\nHet onbetimmerd tongewelf wordt gevormd door gebogen korbelen en standzonen. De coherente reeks telmerken is aangebracht op de korbelen en telt op van zuid (voorgevel) naar noord (achtergevel). Opvallend in de huidige toestand is de extreme vervorming van de dakkap. Er is een sterke overhelling naar het zuiden (Kraanplein), waardoor verschillende sporen doorbuigen en getorst zijn. Om verdere overhelling tegen te gaan zijn in het verleden flieringen en een nokgording toegevoegd. Onder de nok zijn de sporenparen met plankjes verstevigd.\nDe oorspronkelijke constructie van de voet van de kap is alleen achter de koker van de slingertrap bewaard. De standzonen steunen op blokkelen die op hun beurt rusten op een dubbele muurplaat en de uiterste kinderbalk van de balklaag van de eerste verdieping. Behalve twee exemplaren achter de slingertrap zijn alle standzonen verdwenen. De plaats van de verdwenen standzonen is echter nog gemakkelijk herkenbaar aan de inkepingen op de sporen. De standzonen waren met een of twee spijkers aan de sporen bevestigd. De korbelen bestaan meestal uit één, op enkele plaatsen twee stukken kromhout. Ze zijn ingelaten op uitgekeepte stroken van de sporen en de hanenbalken, en vastgezet met toognagels en spijkers (sporen) of alleen spijkers (hanenbalken). De liplassen van de hanenbalken zijn op de sporen bevestigd met toognagels en spijkers. De nokverbinding is halfhouts.\nDertien boorkernen uit het eikenhout van de dakkap en de kinderbalken van de gelijkvloerse verdieping vertonen een sterk gelijklopend groeiringpatroon59. De datering van de middelcurve en van een boorkern uit een kinderbalk zijn gelijktijdig, met kapdata in respectievelijk 1275-1296d en 1276-1290d. De gelijktijdigheid van de dakkap en de balklaag van de gelijkvloerse verdieping sterkt het vermoeden dat het hout afkomstig is uit dezelfde, gelijktijdig aangekochte lading bouwhout.\nDe gemeenschappelijke veldatum van de gedateerde boorkernen uit de dakkap en balklaag ligt tussen 1276 en 1279d. Dit bevestigt en vernauwt de uit baksteenformaten, tienlagenmaten en metselverband afgeleide datering van het huis in ca. 1270-1300.\n\n\n\nFiguur 6.20: Foto’s van de dakkap (boven) en opvallende windlat (onderste foto’s) van het huis De Cluuse, Kraanplein 4. (© Onroerend Erfgoed | K. Haneca)\n\n\n\n\n\nFiguur 6.21: Opstand van de dakkap van het huis De Cluuse, Kraanplein 4. Links: detail van de voet van het gespan met telmerk VIII (noordzijde) waar nog een blokkeel en standzoon aanwezig zijn. (tekening: V. Debonne)\n\n\n\n\n6.3.4 Sint-Gilliskerk\nDe dakkappen van de Sint-Gilliskerk werden voor het eerst onder de aandacht gebracht door Herman Janse en Luc Devliegher60. Zij dateerden de dakkap van het middenschip in de 13de eeuw. In de dakkap van het middenkoor onderscheidden Janse en Devliegher twee bouwfasen die zij in verband brachten met de verlenging van het koor “in de loop van de 15de eeuw”. In 2012 werden de dakkappen van de Sint-Gilliskerk dendrochronologisch en bouwhistorisch onderzocht61. De bevindingen uit het onderzoek laten toe om de gangbare bouwchronologie van de kerk aan te vullen en te corrigeren.\nHet onderzoek van de dakkappen van de Sint-Gilliskerk was beperkt tot het middenschip, het middenkoor en het noordtransept. De bedoeling was een beter inzicht te krijgen in de bouwgeschiedenis van de verondersteld oudste delen van de kerk (middenschip, transept, middenkoor en de aanzet van de kruisingstoren). Het zuidtransept, de zijbeuken en de zijkoren bewaren echter ook een originele dakconstructie zodat ook daar daterend dendrochronologisch onderzoek mogelijk is.\nDe dakkappen van het middenschip, het middenkoor en het noordtransept zijn alle van hetzelfde type: sporenkappen met twee hanenbalken per sporenpaar en een spits tongewelf gevormd door gebogen standzonen en korbelen. Behalve in de dakkap van de eerste bouwfase van het koor bevinden zich kalfjes tussen de sporen en de gebogen korbelen.\nDe huidige tongewelven werden aangebracht tijdens de restauratie van de kerk in 1873-1905. Ze bevinden zich 10 tot 20 cm onder de middeleeuwse tongewelven. Het is onduidelijk of de middeleeuwse tonnen een beplanking hadden. De neogotische betimmering verhindert een zicht op de onderzijde van de middeleeuwse korbelen en standzonen, waardoor eventuele sporen van een oorspronkelijke beplanking niet kunnen worden waargenomen. De huidige beplanking laat evenmin toe om de voeten van de kappen te onderzoeken. Alleen in de kap van het middenschip kon de constructie aan de voet van de sporen gedeeltelijk worden vastgesteld.\n\n6.3.4.1 Koor\nZoals beschreven door Janse en Devliegher bestaat de dakkap van het middenkoor uit twee bouwfasen, een westelijk deel met 22 gespannen, en een oostelijk deel met 9 gespannen boven de rechte koortravee en 29 halve gespannen boven de apsis. Beide fasen bezitten een afzonderlijke reeks telmerken, optellend van oost naar west in de eerste fase en van west naar oost in de tweede fase. Behalve door de telmerken wordt de scheiding tussen de twee fasen van de dakkap aangeduid door de positie van het 22ste en het 23ste gespan die tegen elkaar staan opgesteld. Tussen de twee bouwfasen van de dakkap zijn er kleine constructieve verschillen. Het westelijke deel is zonder kalfjes tussen de korbelen en de sporen, in tegenstelling tot het oostelijke deel dat constructief identiek is aan de dakkap van het middenschip. In het oostelijke deel van de dakkap liggen de hanenbalken iets hoger dan in de westelijke bouwfase.\nIn beide fasen van de dakkap zijn de hanenbalken met een getoogde pen-en-gat verbinding aan de sporen bevestigd. De gebogen korbelen in de eerste bouwfase zijn wellicht niet oorspronkelijk; ze sluiten immers niet aan op de uitholling voor de top van het tongewelf aan de onderzijde van de onderste hanenbalken. In de tweede bouwfase zijn de korbelen wel origineel; daar sluiten ze wel aan op de uitsparing aan de onderzijde van de hanenbalken. De kalfjes in de tweede bouwfase zijn met een rechte liplas (toognagel en spijker) ingelaten op de sporen en met een pen-en-gat verbinding op de korbelen. Zowel in de eerste als de tweede bouwfase is de dakkap verstevigd met windlatten.\nDe 29 gespannen van de apsis zijn zij aan zij tegen elkaar opgesteld waardoor de hanenbalken een haast ononderbroken loopplatform vormen. De centrale standvink van de apsis (met jaarmerk 1814) is mogelijk een latere toevoeging.\nIn het westelijke deel van de dakkap hebben de sporen een doorsnede van 15 x 15 cm en staan zij hart op hart 57 tot 65 cm uiteen. De sporen in het oostelijke deel hebben een doorsnede van 16 x 16 cm en staan hart op hart 45 tot 55 cm uiteen. Op een spoor in de eerste fase van de dakkap (gespan XIII, noordzijde) bevindt zich een vlotverbinding. Andere sporen van het vlotten van het bouwhout zijn de afschuiningen op de hoeken van sommige hanenbalken. Een van de onderste hanenbalken in de tweede fase van de dakkap draagt een handelsmerk.\nHet westelijke deel van de dakkap op het middenkoor is dendrochronologisch gedateerd, met een veldatum in de winter van 1269/1270d. Voor het oostelijk deel werd een tweede bouwfase bevestigd met een veldatum tussen 1374 en 1392.\n\n\n\nFiguur 6.22: Opstand van de dakkappen van het middenkoor. Links: gespan met telmerk XII uit fase 1 van het middenkoor. Rechts: gespan met telmerk IIII, uit fase 2 van het middenkoor. (tekening: V. Debonne)\n\n\n\n\n6.3.4.2 Middenschip\nVan op de trap naar de loopbrug is de noordelijke muurplaat van de westelijke gespannen zichtbaar. Het betreft een dubbele muurplaat waarvan de buitenste balk (deels?) is vernieuwd. Ook de blokkelen en de voeten van de sporen zijn gedeeltelijk vernieuwd. De windlatten in de 14 westelijke gespannen behoren tot de oorspronkelijke constructie.\nGetoogde pen-en-gat verbindingen verzekeren de bevestiging van de onderste hanenbalken met de sporen. De rechte liplas van de bovenste hanenbalken is telkens met een toognagel en twee spijkers aan de sporen bevestigd. De nokverbinding van de sporen is halfhouts met een toognagel. De kalfjes zijn met een lip aangebracht over de volledige breedte van de sporen. De verbinding tussen de kalfjes en de korbelen is van het pen-en-gat type. Waar zichtbaar lijken de korbelen met toognagels en spijkers bevestigd aan de sporen en de hanenbalken.\nDe telmerken van de 39 gespannen tellen op van oost naar west, zonder onderscheid tussen noord- en zuidzijde. Telmerken zijn niet alleen aangebracht op de zijkanten van de onderdelen, ze bevinden zich ook op de bovenzijde van de onderste hanenbalken, de kalfjes en de korbelen.\nDe sectie van de sporen is rechthoekig (16 tot 19,5 cm op 13 tot 17 cm). De afstand tussen de gespannen bedraagt 28,5 tot 36 cm. Het meest westelijke gespan volgt het schuine verloop van de westgevel van het middenschip.\nHet dendrochronologisch onderzoek dateert de oprichting van de dakkap op het middenschip tussen 1344 en 1358.\n\n\n\nFiguur 6.23: Opstand van de dakkap van het middenschip. Tekening gebaseerd op gespan met telmerk XXI. (tekening: V. Debonne)\n\n\n\n\n\nFiguur 6.24: Dakkap van het schip met zicht op de onderste hanenbalken, de noordelijke windlat en de kalfjes en korbelen van het houten tongewelf. Op de bovenzijde van de hanenbalken zijn de telmerken zichtbaar. (© Onroerend Erfgoed | V. Debonne)\n\n\n\n\n6.3.4.3 Noordtransept\nDe sporen van de 18 gespannen hebben een doorsnede van 15 x 15 cm en staan hart op hart gemiddeld 55 cm uiteen. De telmerken van de dakkap, aangebracht op de zuidzijde van de sporen en de hanenbalken, tellen op van noord naar zuid, zonder onderscheid tussen west en oost. Op twee hanenbalken (onderaan en bovenaan) zijn handelsmerken waargenomen.\nTer hoogte van de aanzet van de korbelen wijzen open verbindingen op een aanpassing van de oorspronkelijke constructie. De open pen-en-gat verbindingen behoorden tot hanenbalken die zich ongeveer 0,75 m onder de huidige hanenbalken bevonden. Onder de verdwenen hanenbalken wijst de vorm van de inkepingen van de liplassen op een constructie met kruisende schoren tussen de sporen. Behalve in de Sint-Gilliskerk is dit type dakkap in Brugge alleen aangetroffen in een van de vroeg 13de-eeuwse bouwfasen van de Onze-Lieve-Vrouwekerk (zie 6.5.1). De open verbindingen duiden het tongewelf met de gebogen standzonen, korbelen en kalfjes aan als een secundaire ingreep. Tot deze aanpassing behoort ook de verhoging van de onderste hanenbalken, waarvan de liplas koud op de sporen is bevestigd. Ook de liplassen van de kalfjes zijn koud op de sporen en de korbelen bevestigd. Van de bovenste hanenbalken zijn er zes vernieuwd. De overige, oorspronkelijke exemplaren bevinden zich op hun originele plaats. De liplassen zijn met spijkers ingelaten op de sporen. De dakkap is verstevigd met windlatten.\nHet dendrochronologisch onderzoek wijst de sporen van de dakkap, met een veldatum in de winter van 1365/1366, aan als gelijktijdig met de onderste hanenbalken. Deze laatste hebben een veldatum in de winter van 1366/1367. Zoals vermeld is de positie van deze hanenbalken bepaald door het secundair ingebrachte tongewelf; de hanenbalken bevinden zich dus niet meer op hun oorspronkelijke plaats. Waarschijnlijk zijn de onderste hanenbalken gerecupereerd uit de dakkap zelf, waar ze eerst dienst deden als lager gelegen hanenbalken of als schoren tussen de sporen.\nDe dendrochronologische datering van de onderste hanenbalken (1366/1367d) biedt een terminus post quem voor de inbreng van de gebogen standzonen en korbelen en de verhoging van de onderste hanenbalken.\n\n\n Opstand van de dakkap van het noordtransept (gespan met telmerk XIII) en reconstructie van de oorspronkelijke toestand (rechts). (tekening: V. Debonne)\nFiguur 6.25: ?(caption)\n\n\n\n\n6.3.4.4 Samenvatting\nTot nu toe ging men er van uit dat van het koor uit de 13de eeuw niets was overgebleven62. Het onderzoek van de dakkappen spreekt dit tegen. Het westelijke deel van het middenkoor is een overblijfsel van de kruiskerk uit de tweede helft van de 13de eeuw met een oorspronkelijke dakkap uit 1269/70d. Behalve het westelijke deel van het middenkoor resteren van het 13de-eeuwse kerkgebouw de ingrijpend gerestaureerde kruising en langsmuren van het middenschip, de kern van de herhaaldelijk verbouwde transeptarmen en de aanzet van de oostwand van de eerste torenverdieping.\nOnbekend in de gangbare bouwgeschiedenis van de Sint-Gilliskerk zijn de werken in de 14de eeuw. Toen kregen het middenschip en het transept een nieuwe dakkap en werd het middenkoor verlengd met een vijfzijdige apsis. Tijdens deze bouwfase in de tweede helft van de 14de eeuw kreeg de westgevel van de kerk zijn huidige schuine verloop. Mogelijk is er een verband met de aankoop van een stuk aanpalende grond in 1357, waarna het kerkhof werd uitgebreid63. De datering van de dakkappen van het middenschip en het noordtransept laat toe om de bouw van toren boven de aanzet uit de tweede helft van de 13de eeuw te laten opklimmen tot minstens de tweede helft van de 14de eeuw.\nDendrochronologisch onderzoek van de dakkappen kan uitmaken of de zijbeuken en de zijkoren werd gebouwd in de tweede helft van de 15de eeuw zoals momenteel wordt aangenomen, dan wel vroeger of later.\n\n\n\n6.3.5 Damme, Onze-Lieve-Vrouw-Hemelvaartkerk, hallenkoor\nOp basis van een verschillend gebruik van Doornikse kalksteen en baksteen, verschillende baksteenformaten en verschillen in de profileringen van dagkanten en stijlen van vensteropeningen kwam Luc Devliegher voor het hallenkoor tot een bouwchronologie in twee fasen64. Volgens deze chronologie werd in de tweede helft van de 13de eeuw het eerste, eenbeukige koor uitgebreid met een noord- en zuidkoor, beide twee traveeën diep. In een tweede bouwfase in het begin van de 14de eeuw werd het hallenkoor in één beweging verlengd met drie oostelijke traveeën. Het middenkoor werd afgesloten met een vijfzijdige apsis, de zijkoren met een vlakke muur.\nHet verschil in materiaalgebruik en afwerking tussen de twee westelijke en de drie oostelijke traveeën heeft ook een parallel in de drie dakkappen van het hallenkoor. In iedere dakkap zijn twee sequenties van telmerken te onderscheiden, waarvan de cesuur tussen de tweede en de derde westelijke travee ligt. Boven de twee westelijke traveeën tellen de telmerken op van oost naar west, boven de oostelijke traveeën van west naar oost. Hier kan nog een observatie van Janse en Devliegher worden aan toegevoegd: “In de van omstreeks 1250-1275 daterende delen van het koor [= de twee westelijke traveeën] vertonen de telmerken geen onderscheid tussen links en rechts, in de iets jongere gedeelten is rechts naast het telmerk een klein staan streepje toegevoegd”65.\nBouwhistorisch en dendrochronologisch onderzoek in 2009 heeft echter uitgewezen dat niet alleen de verschillen tussen beide kappen aanzienlijker zijn dan voordien gedacht, maar dat ook de datering van de eerste bouwfase van het hallenkoor, namelijk omstreeks 1250-1275, moet worden bijgesteld66.\nDe drie dakkappen van het koor behoren tot het type van de sporenkap. De gespannen bestaan uit sporenparen met telkens twee hanenbalken. In de kap boven de drie oostelijke traveeën van het middenkoor bestaan de sporen uit minstens twee stukken die met schuine lassen aaneen gezet zijn. Op de windlatten na is er geen versteviging van de gespannen in de lengterichting. De gebogen standzonen en korbelen vormen de ronding van de tongewelven, waarvan de beplanking en de trekbalken werden vernieuwd op het einde van de 19de eeuw67. Sommige korbelen zijn niet zoals gebruikelijk tegen de onderzijde van de hanenbalken bevestigd maar nogal slordig tegen de zijkanten van de hanenbalken. Wellicht gaat het om herstellingen. De korbelen van het middenkoor zijn door middel van kalfjes verbonden met de sporen. Door de beplanking van de tongewelven is de basis van de dakkappen niet zichtbaar. Vanuit de traptoren zijn alleen de blokkelen op een dubbele muurplaat aan de noordzijde van het middenkoor zichtbaar. De drie dakkappen zijn verstevigd met trekbalken, geschraagd door korbelen en muurstijlen op natuurstenen consoles. In het middenkoor zijn de muurstijlen uitgewerkt als nissen met een baldakijn waarin nog oorspronkelijke apostelbeelden staan opgesteld. De voordien omstreeks 1270 gedateerde beelden68 blijken na het onderzoek in 2009 te behoren tot de bouwfase van de verhoging en oostelijke verlenging van het middenkoor in 1312-1315d.\n\n6.3.5.1 Middenkoor\nDe 23 sporenparen boven de twee westelijke traveeën van het middenkoor worden gekenmerkt door de vermelde afwisseling tussen sporen met een vierkante en rechthoekige sectie (zie ook 6.2.2.1). De sporen met een vierkante sectie (15 x 15 cm tot 18 x 18 cm) zijn afkomstig uit de kap van het eerste, eenbeukige koor van de kerk. De sectie van de rechthoekige sporen bedraagt 8-10 x 17-18 cm. De oudere sporen met een vierkante sectie bestaan uit één stuk hout (ca. 10,3 m), de jongere rechthoekige sporen vertonen een schuine las boven de bovenste hanenbalk. De sporenparen staan gemiddeld 55 cm uit elkaar. De twee rijen hanenbalken en de kalfjes zijn met een rechte liplas verbonden met de sporen, verstevigd met spijkers voor de bovenste hanenbalken en de kalfjes en met een houten toognagel voor de onderste hanenbalken. In de nok zijn de sporen halfhouts en met een toognagel verbonden.\nHet oostelijke deel van de kap telt 33 sporenparen en vier gehalveerde gespannen boven de apsis. De dakkap is hetzelfde als boven de westelijke traveeën, alleen is onder de nok nog een derde hanenbalk toegevoegd. De twee bovenste hanenbalken en de kalfjes zijn met een rechte liplas met de sporen verbonden, verstevigd met spijkers in de bovenste hanenbalken en met spijkers en een toognagel in de middelste hanenbalken. De onderste hanenbalken daarentegen zijn met een getoogde pen-en-gatverbinding aan de sporen bevestigd. De nokverbinding van de sporen is halfhouts met een toognagel.\nEr zijn zowel eerder vierkante (ca. 14-15 x 17-18 cm) als rechthoekige sporen (ca. 9 x 15) maar anders dan in de voorgaande fase gaat het niet om een oudere en een jongere fase. Uit de schuine lassen blijkt dat de sporen minstens uit twee stukken bestaan. Windlatten zijn aangebracht tussen het eerste en het twaalfde sporenpaar. Deze zijn halfhouts ingelaten in de buitenzijde van de sporen. Op de onderste hanenbalk van het laatste sporenpaar staat een makelaar die voornamelijk is ingebracht om de kapconstructie van de apsis op te vangen.\n\n\n\nFiguur 6.26: Opstanden van de twee bouwfasen van de dakkap van het middenkoor van de O.L.V.-kerk in Damme. Links: gespan 20 (westkant) uit de eerste fase van het middenkoor. Rechts: gespan 12 (westkant) uit de tweede fase van het middenkoor. (tekening: V. Debonne)\n\n\nDe kap van het middenkoor werd, met hergebruik van sporen uit 1241/42d in het westelijk deel, opgericht tussen 1312 en 1315d.\n\n\n6.3.5.2 Noordkoor\nDe dakkappen boven de westelijke en oostelijke traveeën zijn constructief identiek. Alle verbindingen zijn halfhouts, met spijkers voor de bovenste hanenbalken of met spijkers en toognagels voor de onderste hanenbalken. In de nok zijn de sporen halfhouts verbonden met een toognagel. Het zichtbare gedeelte van de sporen boven het tongewelf bestaat uit één stuk. In het westelijke deel varieert de doorsnede van de sporen van min of meer vierkant (ca. 16 x 16 cm) tot smal en rechthoekig (ca. 9 x 16 cm). De sporen in het oostelijke deel zijn meer uniform vierkant (ca. 16 x 16 cm). De bovenste hanenbalken in de westelijke traveeën hebben een ongeveer vierkante doorsnede (12,5-13,5 x 12-13,5 cm) en zijn groter dan in de oostelijke traveeën (11 x 9-10 cm). Ook de afmetingen van de onderste hanenbalken zijn verschillend (11-14 x 15-16 cm in de westelijke traveeën en 10 x 18-20 cm in de oostelijke traveeën). Door het schuine verloop van de oostmuur van het noordkoor zijn de laatste gespannen ontdubbeld. Daardoor telt de dakkap 60 sporen aan de zuidzijde en 58 sporen aan de noordzijde.\nDe dakkap van het noordkoor, zowel boven het westelijk als oostelijk deel, werd opgericht tussen 1312 en 1315d.\n\n\n6.3.5.3 Zuidkoor\nDe 53 sporenparen zijn verstevigd met twee rijen hanenbalken en in de nok verbonden met een getoogde halfhoutse verbinding. Boven de westelijke traveeën zijn de bovenste hanenbalken met een liplas (met enkele zwaluwstaart) aan de sporen gespijkerd, de onderste hanenbalken zijn met pen-en-gat aan de sporen getoogd. De bovenste hanenbalken zijn smal en rechthoekig (ca. 20 x 10 cm), de onderste hanenbalken hebben een constante hoogte (ca. 19 cm) maar een breedte die varieert volgens de breedte van de sporen (van 13 x 13 cm, 13 x 16 cm tot 15 x 18 cm). In het westelijke deel van de dakkap (gespannen 1-20) zijn op de hanenbalken van de vier oostelijke gespannen in de lengteas geplaatste balken ingelaten.\nIn de dakkap boven de oostelijke traveeën bevinden de bovenste hanenbalken zich iets hoger dan in het westen. Andere verschillen met het westelijke deel van de dakkap betreffen de verbindingen en de afmetingen van de onderdelen. De liplas van de bovenste hanenbalken is hier recht uitgevoerd, steeds met spijkers en soms met een extra toognagel. De onderste hanenbalken zijn in de sporen getoogd met een pen-en-gatverbinding. De bovenste hanenbalken hebben een minder smalle doorsnede (ca. 10-13 x 8-10 cm) dan in het westelijke deel van de dakkap, terwijl de onderste hanenbalken wel een constante breedte hebben (16-21 x 10 cm). De sporen hebben ook een smallere doorsnede dan in het westen (ca. 8-11 x 15-18 cm).\nDe dakkap boven de twee westelijke traveeën van het zuidkoor werd opgericht in 1283-1291d. De dakkap boven de oostelijke traveeën werd opgetrokken tussen 1312 en 1315d.\n\n\n\nFiguur 6.27: Opstand van de dakkap van het noordkoor van de O.L.V.-kerk in Damme. Links: gespan 14 uit de eerste fase van het noordkoor (westkant). Rechts: gespan 24 uit de tweede fase van het noordkoor (westkant). (tekening: V. Debonne)\n\n\n\n\n\nFiguur 6.28: Opstand van de dakkap van het zuidkoor van de O.L.V.-kerk in Damme. Links: gespan 8 van de eerste fase van het zuidkoor (westkant). Rechts: gespan 10 uit de tweede fase (westkant). (tekening: V. Debonne)\n\n\n\n\n\n6.3.6 Sint-Jakobskerk, noordelijke zijbeuk\nDe 27 meter lange noordelijke zijbeuk bestaat ten dele uit het schip van de 13de-eeuwse eenbeukige kruiskerk, maar werd tussen 1457 en 1512 uitgebreid en omgevormd tot een zijbeuk, in het oosten 9,3 m breed, in het westen slechts 3,6 m breed69. De oorspronkelijk ziende kap werd in 1691-1692 aan het oog onttrokken door bakstenen gewelven.\nDe binnenste muurplaten liggen op consoles aan de noordzijde en op een spitsboogfries aan de zuidzijde. Ter hoogte van de vijf trekbalken steunen de binnenste muurplaten op bakstenen halfzuiltjes met knoppenkapitelen. De sporen van de 63 gespannen hebben een vierkante (12 x 12 cm) tot rechthoekige (10 x 15 cm) sectie en staan hart op hart gemiddeld 45 cm uiteen. Er is geen langsverbinding tussen de sporenparen.\n\n\n Dakkap van de noordelijke zijbeuk van de Sint-Jakobskerk.\nFiguur 6.29: ?(caption)\n\n\nOp de dubbele muurplaten liggen blokkelen waarin de voet van de daksporen en de standzonen met een pen-en-gat verbinding zijn vastgezet. De top van de gebogen standzonen rust in een kleine inkeping in de daksporen en is bevestigd met één houten toognagel en drie tot vijf spijkers. De twee hanenbalken zijn met een pen-en-gat verbinding in de daksporen geborgen. Onder de onderste hanenbalk bevinden zich gebogen korbelen die zowel in de daksporen als in de hanenbalk met houten toognagels en smeedijzeren nagels zijn vastgemaakt. Tussen korbelen en daksporen zijn kalfjes aangebracht die telkens met een halfhoutse hele of halve zwaluwstaartverbinding en een toognagel zijn vastgezet. In het midden van deze hanenbalk is een omgekeerde V-vormige inkeping die de spitsboogvorm van de spitse ton vervolledigt. De getrokken telmerken zijn van oost naar west aangebracht en bevinden zich op nagenoeg alle onderdelen.\nDe kap wordt traditioneel beschouwd als een overblijfsel van de kruiskerk uit de 13de eeuw70. Het is echter onwaarschijnlijk dat de huidige configuratie van de noordbeuk, met een noordmuur die naar het westen versmalt om aan te sluiten op de westgevel uit de 15de eeuw, nog deze is van de 13de eeuw. Bij sporenpaar 1 tot 45 is het metselwerk van de noordmuur, opgetrokken in bakstenen van 28,5 x 6 cm groot, waarschijnlijk nog een restant van het 13de-eeuwse schip. Voorbij sporenpaar 45, waar de noordbeuk versmalt naar de westgevel, is de noordmuur gebouwd in bakstenen van 21 x 5 cm groot. Aangezien er in de kap zelf geen enkele aanwijzing terug te vinden is van deze twee bouwfasen, is het dan ook zeer waarschijnlijk dat de kap in zijn geheel dateert uit de late 15de eeuw, toen het oorspronkelijke schip werd omgebouwd tot een zijbeuk. Opvallend is in ieder geval dat zich boven de zuidelijke zijbeuk een zeer soortgelijke kap bevindt die slechts in een aantal details afwijkt van die boven de noordelijke zijbeuk.\n\n\n\nFiguur 6.30: Zicht op de impressionante dakkap van de noordbeuk. (© Onroerend Erfgoed | K. Haneca)\n\n\nTijdens de restauratie van de kap in 2007 konden uit verwijderde onderdelen 30 monsters worden gerecupereerd voor dendrochronologisch onderzoek, waarvan er 21 geschikt werden bevonden voor verder onderzoek. Vier balken bleken afkomstig uit dezelfde boom. Acht opgemeten groeiring-patronen vertonen onderling een voldoende hoge correlatie om een middelcurve te kunnen berekenen. Door de zeer goede overeenkomst van de middelcurve met een aantal referentiekalenders kan de meest recent gevormde jaarring gedateerd worden in 1482. Op basis van het aanwezige spinthout wordt de veldatum van de bomen gesitueerd tussen 1482 en 1490d71.\n\n\n6.3.7 Sint-Jakobskerk, zuidelijke zijbeuk\nDeze 7,5 m brede en 52 m lange zijbeuk werd gebouwd in 1457-151272. Zoals in de noordelijke zijbeuk onttrekken ook hier gewelven uit 1691-1692 de oorspronkelijk ziende kap nu aan het oog. De daksporen hebben een doorsnede van 14 x 14 cm en staan hart op hart. 40 tot 45 cm uiteen. Er is geen enkele langsverbinding tussen de sporenparen.\nDe binnenste muurplaat ligt aan de noordzijde op een spitsboogfries dat, zoals in de noordelijke zijbeuk, ter hoogte van de zeven trekbalken onderbroken wordt door bakstenen halfzuiltjes. Aan de zuidzijde ligt de binnenste muurplaat op een geprofileerde lijst met, ter hoogte van de trekbalken, halfzuiltjes die soms door een balksleutel worden ondersteund.\nDe voet van de daksporen en de standzonen zijn met kleine inkepingen ingelaten in de blokkelen waar ze met smeedijzeren nagels zijn vastgemaakt. De top van de gebogen standzonen rust in een inkeping in de daksporen en is met smeedijzeren nagels vastgezet. De twee hanenbalken zijn met een pen-en-gat verbinding in de daksporen geborgen. De gebogen korbelen onder de onderste hanenbalk zijn telkens met een houten toognagel en meerdere smeedijzeren nagels vastgemaakt. Het kalfje tussen dakspoor en korbeel is met een pen-en-gat verbinding in het dakspoor geborgen, maar met een halfhoutse verbinding en twee tot vier smeedijzeren nagels in het korbeel vastgemaakt. De getrokken telmerken zijn van west naar oost aangebracht.\n\n\n\nFiguur 6.31: Dakkap van de zuidelijk zijbeuk van de Sint-Jakobskerk.\n\n\nDeze dakkap heeft ongetwijfeld dezelfde datering als de bouw van deze zijbeuk tussen 1457 en 1512, al werd dit nog niet bevestigd door een dendrochronologisch onderzoek.\n\n\n6.3.8 Sint-Janshospitaal, Sint-Corneliuskapel\nDeze kapel werd in de 15de eeuw gebouwd in de oksel tussen de noordelijke ziekenzaal en de toren73. De zolderverdieping bestaat uit twee delen: aan de westzijde een kleine kamer onder een sporenkap met elf sporen en één hanenbalk, aan de oostzijde een ruimte met een ziende kap van 15 sporenparen. De daksporen hebben een doorsnede van 11 x 11 cm en zijn telkens door één hanenbalk verbonden. De hanenbalken worden geschoord door gebogen korbelen. De voeten van de daksporen en de standzonen rusten rechtstreeks op een 40 cm brede strijkbalk op consoles. Alle verbindingen zijn van het pen-en-gat type, behalve de standzonen die met twee smeedijzeren nagels zijn vastgezet in een inkeping in de daksporen. De dakhelling bedraagt 60°.\nZoals blijkt uit sporen op de westgevel van de toren was de kapel oorspronkelijk afgedekt met een lessenaarsdak. In 1516-1517 werd door timmerman Hendrik Vander Velde de zolderverdieping met het huidige zadeldak opgericht74.\n\n\n\nFiguur 6.32: Zicht op de dakkap van de Sint-Corneliuskapel in het Sint-Janshospitaal. (© Onroerend Erfgoed | K. Vandevorst)"
  },
  {
    "objectID": "06_sporenkappen_zonder_langsverbinding.html#sporenkappen-zonder-langsverbinding-met-betimmerd-tongewelf",
    "href": "06_sporenkappen_zonder_langsverbinding.html#sporenkappen-zonder-langsverbinding-met-betimmerd-tongewelf",
    "title": "6  sporenkappen zonder langsverbinding",
    "section": "6.4 sporenkappen zonder langsverbinding, met betimmerd tongewelf",
    "text": "6.4 sporenkappen zonder langsverbinding, met betimmerd tongewelf\n\n6.4.1 Academiestraat 3, huis Hertsberghe, achterhuis\nZoals vermeld gaat de oorsprong van dit huis terug tot de vroege 13de eeuw, maar behoren de dakkappen die in het huis bewaard bleven tot een verregaande verbouwing uit het midden van de 14de eeuw75 (zie ook 6.2.3.3).\nDe tweede verdieping van het achterhuis werd in de 15de eeuw van een zoldering voorzien, maar was oorspronkelijk een kleine zaal met een houten tongewelf tegen een sporenkap met voetraveling. Deze kap is typologisch nagenoeg identiek aan die in het voorste (zuidelijke) gedeelte, maar standzonen en korbelen zijn in gekromd hout uitgevoerd (zie Fig. 6.16, doorsnede B). In deze kap zijn ook kleine kalfjes tussen sporen en korbelen aangebracht, wellicht om het gewicht van de houten betimmering te helpen dragen. Dat deze betimmering er ooit was, wordt aangegeven door de talrijke nagelgaten in standzonen, sporen en korbelen. Nagenoeg alle sporenparen zijn verbonden door schuin geplaatste windlatten. De getrokken telmerken vervolledigen de reeks die werd ingezet in de kap van het voorhuis: de 15 sporenparen zijn genummerd van 18 tot 32. De telmerken komen voor op nagenoeg alle houtstukken. In het oostelijk gedeelte zijn de telmerken voorzien van een bijkomend schuin streepje. Verder vertonen enkele hanenbalken dezelfde eigendomsmerken als in de waarschijnlijk gelijktijdig gebouwde kap van het buurhuis Academiestraat 1 (zie 6.2.3.2), waarvan het bouwhout een veldatum heeft tussen 1338 en 1349.\nUit de negen boorkernen kon geen gemiddelde berekend worden. De stalen werden wel afzonderlijk vergeleken met de referentiekalenders. Eén daarvan gaf een duidelijk resultaat en liet toe om de veldatum zeker na 1324d te situeren. Drie andere boorkernen gaven minder zekere resultaten bij vergelijking met de referentiekalenders, namelijk een mogelijke einddatering in 1323d (twee maal) en 1326d. Eén van deze stalen bezat nog één spintring waardoor de veldatum van het hout onder voorbehoud kan worden gedateerd tussen 1332 en 1352d. Deze hypothetische datering wordt wel ondersteund door de datering van de kap van het voorhuis, welke te situeren is tussen 1338 en 1352d76.\n\n\n6.4.2 Begijnhof 30, huis van de grootjuffrouw, achterbouw\nDe eerste verdieping en de zolder zijn nu door een balklaag gescheiden, maar vormden oorspronkelijk een enkele ruimte (slaapzaal?) die overdekt was met een houten tongewelf77. De betimmering is nu verdwenen maar de talrijke nagelgaten aan de binnenzijde van standzonen en korbelen zijn duidelijke aanwijzingen voor deze betimmering.\nOp de dubbele muurplaten liggen blokkelen waarin de voet van de sporen en van de standzonen met een pen-en-gat verbinding is vastgezet. De standzonen zijn bovenaan koud opgenageld. De oorspronkelijk 25 sporenparen hebben elk twee hanenbalken die halfhouts zijn verbonden en telkens door één houten toognagel en twee smeedijzeren nagels zijn vastgemaakt. De sporen hebben een doorsnede van 10 op 7,5 cm en staan hart op hart 45 tot 49 cm uiteen. De korbelen onder de onderste hanenbalk zijn koud opgenageld. De standzonen en korbelen zijn licht gebogen waardoor het gewelf de vorm heeft van een gedrukte spitsboog. Zowel vooraan als achteraan zijn er schuine windlatten geplaatst die negen sporen met elkaar verbinden. Het is onduidelijk of er oorspronkelijk trekbalken aanwezig waren. Wellicht werden deze opgenomen in de 16de-eeuwse balklaag.\nDe getrokken telmerken op sporen, hanenbalken en korbelen verlopen van achter- naar voorgevel. Door het ontbreken van telmerken 1 tot en met 3 is duidelijk dat de huidige 16de-eeuwse achtergevel een uitkragende houten achtergevel vervangt78. Naast de telmerken zijn er nog zeven andere verschillende merken die wellicht als eigendomsmerken moeten beschouwd worden.\n\n\n\nFiguur 6.33: Dakkap van Begijnhof 30.\n\n\nBij vier boorkernen uit het hout van de dakkap kon met de opgemeten groeiringpatronen moeiteloos een middelcurve berekend worden die betrouwbare resultaten gaf bij vergelijking met de referentie-kalenders. De jongste gemeten jaarring dateert uit 1327d. Het vellen van het hout kan daardoor gesitueerd worden tussen 1328 en 133879.\n\n\n6.4.3 Dijver 17, bidkapel van het huis van de Heren van Gruuthuse\nDe twaalf sporenparen van de kap op de bidkapel zijn samengesteld uit sporen met een doorsnede van 8 x 8 cm80. Elk sporenpaar bevat een halfhouts verbonden hanenbalk en gebogen standzonen. De betimmering vormt een spitsbooggewelf, versierd met geprofileerde gewelfribben.\nTijdens restauratiewerken in 2015 werden vier planken van de betimmering dendrochronologisch onderzocht. De jongste gemeten jaarring dateert uit 1456d. Hieraan moeten evenwel minstens negen ontbrekende spintringen worden aan toegevoegd81. Daaruit kan besloten worden dat de veldatum voor deze perfect kwartiers gekliefde planken zeker na 1465d te situeren is. Deze datering is alvast zeker niet in tegenspraak met de voltooiing van de bidkapel door Lodewijk van Gruuthuse in 147282. Eén van de onderzochte planken heeft echter een afwijkende datering (veldatum zeker na 1547d), maar de plaatsing van deze plank doet vermoeden dat deze behoort tot een latere aanpassing."
  },
  {
    "objectID": "06_sporenkappen_zonder_langsverbinding.html#sporenkappen-zonder-langsverbinding-met-hanenbalken-en-makelaars-op-de-trekbalken",
    "href": "06_sporenkappen_zonder_langsverbinding.html#sporenkappen-zonder-langsverbinding-met-hanenbalken-en-makelaars-op-de-trekbalken",
    "title": "6  sporenkappen zonder langsverbinding",
    "section": "6.5 sporenkappen zonder langsverbinding, met hanenbalken en makelaars op de trekbalken",
    "text": "6.5 sporenkappen zonder langsverbinding, met hanenbalken en makelaars op de trekbalken\n\n6.5.1 Onze-Lieve-Vrouwekerk, koor, reconstructie van oude(re) kap\nZoals vermeld bevat de laat 13de-eeuwse kap van het koor hergebruikte onderdelen uit twee verschillende kapconstructies uit het tweede kwart van de 13de eeuw83 (zie ook 6.2.3.1). Tot een van deze kappen behoren achttien daksporen met een doorsnede van 15 x 18 cm tot 16 x 19 cm. In deze sporen zijn telkens dezelfde inkavelingen terug te vinden: onderaan een open pengat voor een standzoon; vervolgens een brede, omhoog gerichte inkaveling en een kleinere inkaveling in de vorm van een halve zwaluwstaart waarin respectievelijk de onder- en bovenkant van kruisende schoren waren vastgemaakt; bovenaan een inkaveling in de vorm van een halve zwaluwstaart voor een hanenbalk nabij de nok. Deze gegevens laten de reconstructie toe van een sporenkap met voetraveling waarvan elk sporenpaar verbonden was door schaarvormige schoren (Fr.: écharpe en forme de ciseaux; Eng.: scissor-braces) en een hanenbalk. Op elk dakspoor zijn er telmerken nabij de inkavelingen voor de schoren. De dakhelling bedroeg waarschijnlijk ca. 60°. Naar analogie met vergelijkbare dakkappen stond wellicht op elke trekbalk een makelaar opgesteld. Het ontbreken van een tweede hanenbalk maakt een langsverbinding onwaarschijnlijk.\nTypologisch behoort de kap tot dakkappen waarin kruisende schoren de onderste hanenbalk verstevigen of vervangen, dan wel alle hanenbalken vervangen. Dergelijke kappen komen voor in de Normandische kathedralen van Bayeux (koor, 1227-1228d) en Rouen (schip, 1227-1232d) en, enkele decennia later, in de Luikse kapittelkerken Sainte-Croix (koor, 1255-1256d) en Saint-Paul (eerste fase van het koor, 1251-1252d)84. Ook in de 14de eeuw werden kappen van dit type opgericht, zoals in de kathedraal van Auxerre in Bourgondië (zuidtransept, vanaf 1328-1329d; schip, 1356-1357d en 1378-1379d)85. In Vlaanderen zijn behalve de Onze-Lieve-Vrouwekerk slechts twee andere gebouwen gekend met dit type kap: de oostelijke kloostervleugel van de Bijlokeabdij in Gent86 (1310-1330d) en, hiervoor reeds besproken, het noordtransept van de Sint-Gilliskerk in Brugge (1365-1367d) (zie 6.3.4.3).\n\n\n\nFiguur 6.34: Reconstructie van twee kappen waarvan het hout werd gerecupereerd voor de bouw van de dakkap van het koor van de O.L.V.-kerk.\n\n\nVier van de vijf genomen boorkernen leverden een middelcurve op die een duidelijke overeenkomst vertoont met de geraadpleegde referentiekalenders. De jongste gemeten jaarring dateert uit 1229d. Het vellen van de bomen kunnen we daardoor situeren tussen 1230 en 1240d. Een vijfde staal zonder duidelijke overeenkomst met de overige stalen werd afzonderlijk vergeleken met de referentie-kalenders. De jongste gemeten jaarring op dit staal dateert uit 1209d, wat het vellen van het hout situeert tussen 1223 en 1243d87, en dus een vergelijkbaar resultaat oplevert als de overige gedateerde boorkernen uit deze dakkap.\nHiermee is de gereconstrueerde kap van de Onze-Lieve-Vrouwekerk de oudste kap van dit type in Vlaanderen. Bovendien is zij gelijktijdig met de vermelde kappen van dit type in Normandië, wat aan deze kap een bovenregionaal belang verleent.\n\n\n6.5.2 Onze-Lieve-Vrouwekerk, koor, oostelijk deel\nIn de 37 meter lange bekapping boven het koor zijn twee bouwfasen te onderscheiden, zowel typologisch als in de telmerken: een westelijk deel met 33 sporenparen (zie 7.2.2) en een oostelijk deel met 13 sporenparen en de koorafsluiting88.\nDe telmerken in het oostelijke deel zijn aangebracht van west naar oost. Net zoals in het schip en het westelijk deel van het koor is de huidige voetraveling niet oorspronkelijk maar rustten de daksporen oorspronkelijk op blokkelen, standzonen en een dubbele muurplaat. Toen voor de verhoging van de borstwering (zie 6.2.1.2) de daksporen ongeveer 60 cm werden ingekort, bleef enkel het open pengat bewaard waarin de top van de standzonen was geborgen. De sporenparen worden telkens door twee hanenbalken verbonden die met pen-en-gat verbindingen zijn vastgemaakt. Op de twee trekbalken staan makelaars waarin zowel de hanenbalken als de daksporen opnieuw met pen-en-gat verbindingen zijn geborgen (Fig. 6.35: B).\n\n\n\nFiguur 6.35: Langsdoorsnede van de kap boven het koor van de O.L.V.-kerk en opstanden van de verschillende dakkappen.\n\n\nDe oprichting van het oostelijk deel van de kap is waarschijnlijk iets later te dateren dan het westelijk deel, vóór het einde van de 13de eeuw.\n\n\n6.5.3 Hallen, zuidvleugel\nDe 9,7 m brede en 40,3 m lange zuidvleugel is overdekt met een ziende sporenkap van 53 sporenparen89. De daksporen hebben een doorsnede van 18 x 18 cm en staan hart op hart gemiddeld 75 cm uiteen. De dakkap rust op zes trekbalken. Aan de kant van de binnenkoer worden zij ondersteund door zware korbeelstellen met muurstijlen op consoles in Doornikse kalksteen, aan de straatkant door balksleutels op consoles. De trekbalken in de zuidoost- en zuidwesthoek worden centraal ondersteund door standvinken met balksleutels en korbelen.\nDe daksporen steunen op standzonen en blokkelen die zelf rusten op één of twee (kant binnenkoer) muurplaten en een raveelbalk die op de trekbalken ligt. Elk sporenpaar is voorzien van twee hanenbalken. Op elke trekbalk staat een makelaar die de hanenbalken in tweeën verdeelt. De oorspronkelijke standzonen van deze makelaarspanten stonden niet op maar voor het blokkeel stonden, dus op de trekbalk. Deze standzonen verdwenen bij een latere verbouwing maar de open pengaten werden reeds opgemerkt door Janse en Devliegher90. Alle houtverbindingen in de kap zijn van het pen-en-gat type, soms bijkomend verzekerd door smeedijzeren nagels.\nOmwille van de verzakking van de kap werden later flieringen op schaargebinten ingebracht.\n\n\n\nFiguur 6.36: Dakkap van de zuidvleugel van de Hallen op de Markt.\n\n\nHet hout in de drie kappen van de hallen is van matige kwaliteit en vertoont veel verstoringen. Bijgevolg waren de opgemeten jaarringreeksen moeilijk te synchroniseren en konden slechts zes van de 18 monsters worden gebruikt voor een daterend dendrochronologisch onderzoek. De jongste gemeten jaarring in de zuidvleugel (1263d) valt samen met de aanvang van het spinthout, waardoor de veldatum van de zuidvleugel te situeren is tussen 1270 en 1300d91.\nDe dendrochronologische dateringen bevestigen het vermoeden van Janse en Devliegher, namelijk dat de kappen van de hallen dateren van na de brand van 1280 en niet van 1240 zoals vaak werd gedacht92.\n\n\n\nFiguur 6.37: De kruising van de zuid- en oostvleugel van de Hallen. (© Onroerend Erfgoed | K. Vandevorst)\n\n\n\n\n6.5.4 Hallen, oostvleugel\nDe 11,5 m brede en 54,3 m lange oostvleugel is overdekt met een ziende sporenkap van 78 sporenparen. De elf trekbalken zijn op dezelfde wijze ondersteund als in de zuidelijke vleugel. De daksporen hebben een doorsnede van 18 x 18 cm en staan hart op hart 60 tot 65 cm uiteen. Deze kap is identiek aan deze van de zuidvleugel, met uitzondering van de korbelen die onder de onderste hanenbalk zijn aangebracht. De korbelen zijn telkens koud opgenageld met een houten toognagel en twee smeedijzeren nagels. Mogelijk zijn deze korbelen een latere toevoeging.\n\n\n\nFiguur 6.38: Dakkap van de oostvleugel van de Hallen\n\n\nIn de makelaarspanten zijn er geen korbelen. Wel zijn er open pengaten van hoge standzonen die werden verwijderd bij de opstelling van de flieringen op schaargebinten na de verzakking van de dakkap. Op verschillende plaatsen werd bovenop de flieringen een schuine windlat geplaatst die halfhouts verbonden is met de binnenkant van de daksporen.\nUit de kap van de oostvleugel werden vijf boorkernen genomen, waarvan er slechts één kon gedateerd worden. De jongste gemeten jaarring in de oostvleugel dateert uit 1280d. De veldatum van het bouwhout is daardoor te situeren tussen 1281 en 1291d93.\n\n\n\nFiguur 6.39: De dakkap van de oostvleugel van de Hallen. (© Onroerend Erfgoed | K. Vandevorst)"
  },
  {
    "objectID": "07_sporenkappen_met_langsverbinding.html#sporenkappen-met-makelaars-op-de-hanenbalkfliering",
    "href": "07_sporenkappen_met_langsverbinding.html#sporenkappen-met-makelaars-op-de-hanenbalkfliering",
    "title": "7  Sporenkappen met langsverbinding",
    "section": "7.1 Sporenkappen met makelaars op de hanenbalkfliering",
    "text": "7.1 Sporenkappen met makelaars op de hanenbalkfliering\n\n7.1.1 Sint-Janshospitaal, zuidelijke ziekenzaal\nDe 41,3 m lange zuidelijke ziekenzaal heeft alleen aan de westzijde een verdieping1. De zolder hierboven (29 m lang, 11 tot 14,5 m breed) is overdekt met een sporenkap van 49 sporenparen en wordt aan de oostzijde afgesloten door een houten afsluitwand.\nDe daksporen hebben een doorsnede van 18-20 cm op 18-20 cm en staan hart op hart 60 tot 65 cm uiteen. De blokkelen liggen op een dubbele muurplaat en een voetraveelbalk. Daksporen en standzonen zijn met een pen-en-gat verbinding in deze blokkelen vastgemaakt terwijl de pen-en-gat verbinding tussen de sporen en de bovenkant van de standzonen eveneens met twee smeedijzeren nagels is verzekerd. Elk sporenpaar is voorzien van drie hanenbalken die met pen-en-gat verbindingen zijn vastgezet. Bijzonder is de hanenbalkfliering die niet wordt gedragen door standvinken maar is opgehangen aan de pennen van de makelaars. Die zijn opgesteld in ieder vierde sporenpaar. Alle verbindingen tussen daksporen, hanenbalken, makelaars en fliering zijn van het pen-en-gat type. Zowel aan de oost- als westzijde worden de eerste sporenparen verbonden door windlatten in beide dakvlakken. Aan de oostzijde verbinden deze sporenparen 47 (boven) en 34 (onder), aan de westzijde sporenparen 1 (boven) en 13 (onderaan noordkant) of 15 (onderaan zuidkant). De windlatten zijn volledig ingelaten in de buitenzijde van de daksporen.\nDe getrokken telmerken zijn aan de noordzijde voorzien van een bijteken. De dakhelling bij de oostgevel bedraagt 61,5°.\n\n\n\nFiguur 7.1: Dakkap van de zuidelijke ziekenzaal van het Sint-Janshospitaal (tekening: V. Debonne, naar Devliegher 1965b, fig. 12).\n\n\nDe veldatum van drie monsters uit het westelijke deel van de dakkap kon telkens exact bepaald worden door de aanwezigheid van de laatst gevormde ring onder de schors. Deze werd gevormd in 1285d2 wat in overeenstemming is met een aanvang van de bouw van de zuidelijke ziekenzaal na 1276 en een voltooiing omstreeks 1291. Het begin van de bouw na 1276 blijkt uit een gedateerde grafplaat onder een zuil tussen de zuidelijke en middelste ziekenzaal3. De rekeningen van het Sint-Janshospitaal in het jaar 1291 vermelden voor de fermerie de aankoop van houten onderdelen voor een kap en daktegels, en betalingen aan zagers en timmerlieden4.\n\n\n\nFiguur 7.2: Dakkap van de zuidelijke ziekenzaal van het Sint-Janshospitaal. De hanenbalkfliering is opgehangen aan de pennen van de makelaars. (© Onroerend Erfgoed | K. Vandevorst)"
  },
  {
    "objectID": "07_sporenkappen_met_langsverbinding.html#sporenkappen-met-hanenbalkfliering-en-makelaars-op-de-trekbalken",
    "href": "07_sporenkappen_met_langsverbinding.html#sporenkappen-met-hanenbalkfliering-en-makelaars-op-de-trekbalken",
    "title": "7  Sporenkappen met langsverbinding",
    "section": "7.2 Sporenkappen met hanenbalkfliering en makelaars op de trekbalken",
    "text": "7.2 Sporenkappen met hanenbalkfliering en makelaars op de trekbalken\n\n7.2.1 Onze-Lieve-Vrouwekerk, schip\nWaarschijnlijk bij de bouw van het nieuwe gotische koor werden in de bestaande sporenkap met twee hanenbalken van het schip makelaars op de trekbalken geplaatst5 (zie Fig. 6.6: B en 6.2.1.2). De makelaars zijn halfhouts verbonden met de hanenbalken en de nok van de sporenparen. De hanenbalkflieringen tussen de makelaars en de schoren tussen de makelaars en de hanenbalkflieringen zijn met een pen-en-gat verbinding vastgezet.\nTijdens deze verbouwing werd een tijdelijke afsluitwand opgericht waarbij de twee laatste (oostelijke) sporenparen werden aangepast (Fig. 6.6: C). De plaats van de verdwenen beplanking van deze wand wordt aangeduid door een smalle inkeping aan weerszijden van de makelaar. Verder waren de planken genageld op de daksporen, de hanenbalken en op vijf verdwenen horizontale balken die doorheen de makelaar waren gestoken en met een halfhoutse verbinding in de daksporen waren vastgemaakt.\n\n\n\nFiguur 7.3: Zicht op dakkap van het schip van de O.L.V.-kerk. (© O. Pauwels)\n\n\n\n\n7.2.2 Onze-Lieve-Vrouwekerk, koor, westelijk deel\nZoals vermeld (zie 6.5.2) kunnen in de 37 meter lange bekapping boven het koor op basis van de constructie en de telmerken twee bouwfasen worden onderscheiden6.\nHet westelijke deel telt 33 sporenparen (telmerken van west naar oost) en omvat zelf eveneens twee delen. In beide delen hebben de daksporen een doorsnede van 18-20 op 20 cm en staan zij hart op hart gemiddeld 75 cm uiteen. De twee hanenbalken zijn met pen-en-gat verbindingen in de daksporen vastgezet (zie Fig. 6.35: A) . De voet van de kap bestond oorspronkelijk uit blokkelen en standzonen op een dubbele muurplaat. Net als in het schip (zie 6.2.1.2) verdween deze opstelling bij de verhoging van de borstwering, toen de daksporen ongeveer 60 cm werden ingekort. Het open pengat onderaan de ingekorte sporen is de enige verwijzing naar deze oorspronkelijke toestand.\nHet westelijke deel van de kap telt elf sporenparen en is uitgevoerd als een sporenkap. Het oostelijke deel telt 22 sporenparen, oorspronkelijk voorzien van een hanenbalkfliering met makelaars. Van deze opstelling zijn alleen de makelaars bewaard gebleven, maar de open pengaten in de makelaars tonen aan dat de hanenbalkflieringen en de onderliggende schoren met pen-en-gat verbindingen waren vastgezet. Deze onderdelen verdwenen bij de opstelling van schaargebinten met flieringen omstreeks 1400. De hanenbalken zijn eveneens met pen-en-gat verbindingen in de makelaars ingelaten.\nZoals in het schip bedraagt de dakhelling 58°.\nUit de onderdelen die duidelijk niet zijn hergebruikt uit oudere kapconstructies werden vier monsters genomen voor dendrochronologisch onderzoek. Een middelcurve kon echter niet worden berekend. Eén monster vertoont wel een goede overeenkomst met de referentiekalenders. De jongste gemeten jaarring dateert bij deze boorkern uit 1241d en de veldatum wordt na 1250d gesitueerd7. Deze dendrochronologische terminus post quem is in overeenstemming met de datering in de tweede helft van de 13de eeuw door Janse en Devliegher8.\nZowel in deze kap als in die van het schip werden nadien onder de onderste hanenbalken zware flieringen op schaargebinten ingebracht. Hierbij werden in het koor de hanenbalkflieringen weggenomen - enkel de makelaars bleven bewaard. Gelijktijdig werden de borstweringen verhoogd, de daksporen ingekort en nieuwe blokkelen en standzonen aangebracht. Een monster uit een schaargebinte werd dendrochronologisch gedateerd tussen 1380 en 1410d9.\n\n\n7.2.3 Onze-Lieve-Vrouwekerk, Heilig-Kruiskapel\nDe Heilig-Kruiskapel aan de oostzijde van de toren wordt in de literatuur gedateerd in de tweede helft van de 14de eeuw10. Na bouwhistorisch en dendrochronologisch onderzoek van de dakkap blijkt de kapel echter ouder te zijn11.\nZonder de apsis telt deze sporenkap 18 sporenparen. De sporen hebben een rechthoekige doorsnede (9-12 op 15 cm) en staan hart op hart gemiddeld 45 cm uiteen. Op één uitzondering na zijn alle houtverbindingen van het pen-en-gat type en telkens met een houten toognagel en één of meer smeedijzeren nagels geborgen. De blokkelen liggen op een dubbele muurplaat en zijn met een pen vastgezet in een bijkomende raveelbalk. Opvallend zijn de hoge (1,6 m) standzonen.\n\n\n\nFiguur 7.4: Dakkap van de Heilig-Kruiskapel in de O.L.V.-kerk.\n\n\nOp drie plaatsen zijn de blokkelen vervangen door trekbalken waarop de makelaars staan. De beide hanenbalken en de hanenbalkfliering zijn met pennen vastgezet in de makelaars en zijn daar dus gedeeld. De verbindingen tussen de makelaars en de hanenbalkfliering wordt verstevigd door schoren onder de fliering, maar ook door lange schoren bovenop de fliering. Deze schoren zijn bovenaan halfhouts met de makelaars verbonden.\nDe getrokken telmerken zijn van west naar oost aangebracht. Op één dakspoor is een vlot- of eigendomsmerk aangetroffen terwijl een ander spoor nog een vlotgat bevat.\nDe middelcurve die kon berekend worden met de opgemeten jaarringpatronen van vier van de zes genomen boorkernen leverde zeer goede resultaten bij de vergelijking met de referentiekalenders. De jongste gemeten jaarring dateert uit 1290d. Het vellen van het hout kan daardoor tussen 1298 en 1325d gesitueerd worden12.\n\n\n\nFiguur 7.5: Zicht op de kap van de Heilig-Kruiskapel van de O.L.V.-kerk. (© O. Pauwels)\n\n\n\n\n7.2.4 Onze-Lieve-Vrouwekerk, noordelijke zijbeuk\nDeze sporenkap van 55 sporenparen is nagenoeg intact bewaard gebleven13. De sporen hebben een doorsnede van 16 op 16 cm en staan hart op hart gemiddeld 50 cm uiteen. Aan de noordzijde zijn de sporen en standzonen met een pen-en-gat verbinding ingelaten op de blokkelen die rusten op een dubbele muurplaat14. Aan de zuidzijde is de binnenste muurplaat vervangen door een raveelbalk die in de trekbalken is ingelaten en waarin de blokkelen met een pen-en-gat verbinding zijn vastgemaakt. De standzonen staan op deze raveelbalk en niet op de blokkelen. Zowel aan de noord- als zuidzijde zijn de standzonen met een pen-en-gat verbinding in de sporen vastgezet. Op zeven plaatsen zijn de blokkelen vervangen door trekbalken. Op deze trekbalken staan makelaars die tot in de nok doorlopen. De onderste hanenbalken die met een pen-en-gat verbinding in de sporen zijn vastgezet, bestaan ter hoogte van de makelaars uit twee delen die met een pen-en-gat verbinding zijn vastgezet. Dezelfde verbinding kenmerkt de korbelen onder deze hanenbalken, de hanenbalkfliering die uit zeven balken bestaat, en de schoren tussen de makelaars en de hanenbalkfliering.\n\n\n\nFiguur 7.6: Dakkap van de noordelijke zijbeuk van de O.L.V.-kerk.\n\n\nDe bovenste hanenbalken daarentegen zijn halfhouts verbonden met de sporen en de makelaars. De verbindingen zijn met een houten toognagel vastgemaakt. Aan de westelijke zijde van de kap bevinden zich schuine windlatten tussen sporenparen 1 (bovenaan) en 19 (onderaan), aan de oostelijke zijde tussen sporenparen 34 (onderaan) en 55 (bovenaan). De windlatten zijn halfhouts verbonden met de buitenkant van de sporen.\nDe telmerken op de sporen, blokkelen en hanenbalken zijn van west naar oost aangebracht, terwijl de telmerken op de hanenbalkfliering van oost naar west verlopen.\nVan de negen genomen boorkernen konden er slechts drie gebruikt worden voor de berekening van een middelcurve. De vergelijking met referentiekalenders leverde geen uitstekend maar toch een aanvaardbaar resultaat op. De jongste gemeten jaarring dateert uit 1346d, wat toelaat om de veldatum van het eikenhout te dateren tussen 1355 en 1370d15. Deze datering is in overeenstemming met de in literatuur voorgestelde datering in de tweede helft van de 14de eeuw16.\n\n\n\nFiguur 7.7: Zicht op de kap van de noordelijke zijbeuk van de O.L.V.-kerk. (© O. Pauwels)\n\n\n\n\n7.2.5 Onze-Lieve-Vrouwekerk, zuidelijke zijbeuk\nIn het centrale deel van de zuidelijke zijbeuk zijn 24 sporenparen bewaard gebleven van een oorspronkelijk grotere kap waarvan de juiste lengte nog moeilijk te achterhalen is17. Typologisch is deze kap nagenoeg identiek aan deze van de noordelijke zijbeuk. In de zuidbeuk zijn de bovenste hanenbalken echter met pen-en-gat verbindingen vastgezet in zowel de sporen als de makelaars.\nIn de kap zijn twee constructiefasen aanwijsbaar. Elk deel telt nu twaalf sporenparen maar vertoont duidelijke verschillen: de daksporen in het westelijk deel hebben een doorsnede van 20 x 13 cm, deze in het oostelijk deel een doorsnede van 16 x 14 cm. Elk deel heeft een eigen nummering waarbij de telmerken op de sporen steeds van oost naar west zijn aangebracht. Op de hanenbalkfliering en de makelaars echter verloopt de nummering van oost naar west in het oostelijk deel en omgekeerd in het westelijk deel. De telmerken van de daksporen aan de noordzijde zijn voorzien van een bijteken. Aan de zuidzijde is elk deel voorzien van een schuine brede windlat die volledig in de buitenkant van de daksporen is ingelaten.\n\n\n Dakkap van de zuidelijke zijbeuk van de O.L.V.-kerk.\nFiguur 7.8: ?(caption)\n\n\nDoor de overwegend snelle groei van het hout kwamen slechts drie van de tien boorkernen in aanmerking voor de berekening van een middelcurve. De vergelijking met de referentiekalenders leverde echter een uitstekend resultaat. De jongste gemeten jaarring dateert uit 1446d, waardoor de kapdatum te situeren is tussen 1454 en 1464d18.\nDe verdwenen dakkap ten westen van het hierboven beschreven deel werd waarschijnlijk bij de bouw van het zuidwestelijk ingangsportaal vervangen door een sporenkap met vier schaargebinten en een stijlgebint tegen de westgevel. De sporenparen zijn halfhouts verbonden door een enkele hanenbalk. Alle verbindingen in de gebinten zijn van het pen-en-gat type. Waarschijnlijk in een latere periode werden bijkomende schaargebinten op de oorspronkelijke geplaatst. In deze gebinten, met een magere houtsectie en slordig of niet gekantrechte houten, zijn alle verbindingen koud opgenageld.\nHet constructiehout van de oorspronkelijke kap vertoont een opvallend snelle groei (= brede groeiringen). Het dendrochronologisch onderzoek op drie genomen boorkernen leverde daardoor geen betrouwbare datering op."
  },
  {
    "objectID": "07_sporenkappen_met_langsverbinding.html#sporenkappen-met-hanenbalkflieringen-op-standvinken",
    "href": "07_sporenkappen_met_langsverbinding.html#sporenkappen-met-hanenbalkflieringen-op-standvinken",
    "title": "7  Sporenkappen met langsverbinding",
    "section": "7.3 Sporenkappen met hanenbalkflieringen op standvinken",
    "text": "7.3 Sporenkappen met hanenbalkflieringen op standvinken\n\n7.3.1 Kraanplein 6, Huis Ieper, westelijk diephuis\nDe kaart van Marcus Gerards uit 1562 toont op deze plaats twee diephuizen die grotendeels zijn bewaard gebleven19. Het westelijke huis is het jongste van de twee panden. De 40 sporenparen van de dakkap staan hart op hart 48 cm uiteen en zijn telkens verbonden door twee hanenbalken. Deze halfhoutse verbindingen zijn telkens met een houten toognagel en twee smeedijzeren nagels geborgen. De getrokken telmerken zijn van noord naar zuid aangebracht op het oostelijke uiteinde van de hanenbalken. De sporen hebben een doorsnede van 13 x 14 cm tot 15 x 15 cm. Tegen de voorgevel bevindt zich aan weerszijden een schuine windlat die aan de binnenkant van de eerste 13 sporenparen is opgenageld. Het is niet duidelijk of deze windlatten tot de oorspronkelijke constructie behoren.\n\n\n\nFiguur 7.9: Dakkap van het westelijk diephuis aan Kraanplein 6. (© Onroerend Erfgoed | K. Vandevorst)\n\n\nOnder de onderste hanenbalken, waarvan slechts één bewaard bleef, bevindt zich een hanenbalkfliering op vier geschoorde standvinken. Alle verbindingen tussen standvinken, schoren en fliering zijn van het pen-en-gat type. De getrokken telmerken van deze constructie bevinden zich onderaan de hanenbalkfliering en bovenaan de standvinken.\nDe sporen rusten onderaan op een voetraveling die slechts aan één zijde gedeeltelijk bewaard bleef. De sporen en standzonen zijn met een pen-en-gat verbinding in de blokkelen vastgezet. De 70 tot 75 cm hoge standzonen zijn bovenaan opgenageld in een inkeping in de sporen.\nIn een latere bouwfase werd de dakconstructie verstevigd door de inbreng van flieringen op schaargebinten ter hoogte van drie van de vier standvinken. Bij de gebinten zijn alle verbindingen koud opgenageld. Waarschijnlijk zijn bij deze ingreep de onderste hanenbalken en het overgrote deel van de voetraveling verdwenen. Ook de windlatten werden bij deze aanpassing voor een deel verwijderd.\nDe acht boorkernen die hier werden genomen vormen samen een 135 jaar lange middelcurve waarvan de meest recente jaarring dateert uit 1336d. Dit betekent dat de veldatum gesitueerd kan worden tussen 1336 en 1364d20.\n\n\n\nFiguur 7.10: Dakkappen van Huis Ieper aan het Kraanplein 6. De linkervleugel heeft een sporenkap met hanenbalkfliering op standvinken, de rechtervleugel een sporenkap met flieringen op schaargebinten.\n\n\n\n\n7.3.2 Gouden-Handstraat 21\nHet huis is gelegen in een domein dat sinds 1322 eigendom was van Jan vander Vlamincpoorte21. Zijn familie zou het domein nog ongeveer een eeuw lang bezitten. Het stadszicht van Marcus Gerards uit 1562 toont het diephuis met een hoge traptoren. Hiervan zijn nog enkele resten bewaard gebleven.\nDe dakkap telt nog 28 van de oorspronkelijke 29 sporenparen. Het eerste paar verdween bij de vervanging in de 17de eeuw van de uitkragende houten gevel door de huidige bakstenen gevel. De sporen hebben een doorsnede van gemiddeld 10 x 12 cm en staan hart op hart gemiddeld 45 cm uiteen. De sporen zijn koud op de muurplaten gesteld. Aan de westzijde ligt de muurplaat op een 90 cm hoge borstwering.\nElk sporenpaar is verbonden door twee zware hanenbalken. De onderste hanenbalken zijn grotendeels verwijderd of afgezaagd ter hoogte van de later ingebrachte flieringen. Enkel bij de achtergevel zijn vijf hanenbalken bewaard gebleven. De telmerken zijn van zuid (straatkant) naar noord aangebracht. Aan straatzijde zijn er schuine windlatten opgenageld aan de binnenzijde van de daksporen. Er zijn geen aanwijzingen voor standzonen.\n\n\n\nFiguur 7.11: Dakkap van het huis aan de Gouden Handstraat 21.\n\n\nDe hanenbalkfliering (sectie 18 x 20 cm) onder de onderste hanenbalken steunt ter hoogte van de achtergevel op een eenvoudig geprofileerde balksleutel en verder op drie standvinken. Deze hebben een vierkante voet, zijn vervolgens achtzijdig en bovenaan, waar de zware kromme schoren zijn aangebracht, opnieuw met een vierkante sectie. Ter hoogte van de huidige straatgevel bevindt zich nog het pengat van de schoor die de verbinding vormde met de verdwenen houten gevel. Alle verbindingen in deze constructie zijn van het pen-en-gat type.\nIn een latere periode werden er aan weerszijden van de standvinken halve schaargebinten aangebracht waarvan de dekbalk met een pen in de standvinken is geborgen. De flieringen liggen zodoende op dezelfde hoogte als de oorspronkelijke hanenbalkfliering. Onderaan zijn de korbelen en schoren met een pen-en-gat geborgen, bovenaan zijn ze opgenageld. Deze latere toevoegingen zijn uitgevoerd in hout van een mindere kwaliteit en kleinere houtsecties22.\nDe afmetingen van de bakstenen in de achtergevel en de westelijke borstwering (25 x 5 cm) suggereren een bouw van het pand in de periode 1300-1340.\n\n\n7.3.3 Kortewinkel 10\nHet huidige Jezuïetenklooster omvat drie panden: twee neogotische gebouwen uit 1874 en, daartussen, een huis met een gotische gevel uit de 16de eeuw23. De achtergevel van dit huis (baksteen van 26 x 6 cm groot) is echter beduidend ouder en vertoont in de top spitsboogvelden en een spaarveld met twee stijgende rondbogen.\nDoor de huidige inrichting van kamers in het onderste deel van de zolder kon enkel het deel boven de onderste hanenbalken onderzocht worden. De sporen hebben een doorsnede van gemiddeld 9 x 12 cm en staan hart op hart 50 tot 55 cm uiteen. De 30 sporenparen hebben elk twee hanenbalken die halfhouts verbonden zijn. De bovenste hanenbalken zijn met twee smeedijzeren nagels vastgezet, de onderste met een houten toognagel. De telmerken zijn van zuid naar noord (straatkant) aangebracht. In een latere bouwfase zijn gordingen, een nokbalk en nokstijlgebinten ingebracht.\nIn een van de onderliggende kamers zijn in de middenas van het gebouw een standvink en een slanke kromme windschoor zichtbaar. Wellicht is dit een hanenbalkfliering op standvinken. Er zijn geen aanwijzingen van gebinten op dit niveau.\nDe afmetingen van de bakstenen in de achtergevel suggereren een bouw van het huis, en van de kap, in de periode 1300-1340."
  },
  {
    "objectID": "08_sporenkappen_flieringen.html#sporenkappen-met-flieringen-op-schaargebinten-en-met-een-hanenbalk",
    "href": "08_sporenkappen_flieringen.html#sporenkappen-met-flieringen-op-schaargebinten-en-met-een-hanenbalk",
    "title": "8  Sporenkappen met flieringen op schaargebinten",
    "section": "8.1 Sporenkappen met flieringen op schaargebinten en met een hanenbalk",
    "text": "8.1 Sporenkappen met flieringen op schaargebinten en met een hanenbalk\n\n8.1.1 Sint-Jansstraat 15, huis Oudt Inghelandt, oostvleugel van het achterhuis\nZoals vermeld (zie 6.1.2) bleef in het voorhuis van deze huisvleugel de oorspronkelijke 13de-eeuwse kapconstructie gedeeltelijk bewaard1. Dit is niet het geval in het achterhuis waar een jongere kap met een dakhelling van 55° bewaard bleef. Deze sporenkap van 12 sporenparen telt per sporenpaar één hanenbalk die halfhouts verbonden is. De flieringen rusten op een kromstijlgebinte waarvan de korbelen met een pen-en-gat verbinding zijn vastgezet. Dit is eveneens het geval voor de onderkant van de schoren, waarvan de bovenkant echter is opgenageld. Er zijn geen telmerken waargenomen.\nTwee van de vier genomen boorkernen leverden een middelcurve op die bij vergelijking met referentiekalenders een duidelijke datering naar voor bracht. De jongst gemeten jaarring dateert uit 1383d. Afhankelijk van het geschatte aantal ontbrekende jaarringen moet de veldatum van het eikenhout te situeren zijn tussen 1384 en 1404d2.\n\n\n8.1.2 Sint-Jansstraat 15, huis Oudt Inghelandt, achterbouw van de oostvleugel\nWaarschijnlijk in de late 16de eeuw werd deze huisvleugel uitgebreid met een achterbouw en een traptoren. De sporenkap van 25 sporenparen is identiek aan deze in het achterhuis van de oude oostvleugel. De telmerken op de drie kromstijlgebinten staan echter niet meer in de juiste volgorde en zijn nauwelijks zichtbaar. Het lijkt er op dat de kap in de late 16de eeuw is herplaatst waarbij de samenstellende delen van de gebinten werden bijgewerkt.\nOmwille van het snelle en onregelmatige groeipatroon van het eikenhout werden geen stalen genomen voor dendrochronologisch onderzoek. Gezien de typologische overeenkomsten met de gedateerde dakkap van het achterhuis van de rechtervleugel is het niet onmogelijk dat alvast de kromstijlgebinten zijn samengesteld uit hergebruikte onderdelen.\n\n\n\nFiguur 8.1: Sint-Jansstraat 15, dakkap van de achterbouw van de rechtervleugel.\n\n\n\n\n8.1.3 Hospitaal Onze-Lieve-Vrouw van de Potterie, klooster\nDe 23,8 m lange en 5,65 m brede zolder van het klooster is overdekt met een sporenkap van 55 sporenparen die gedragen worden door flieringen op acht lichte schaargebinten3 (Fig. 6.18: D). De sporen hebben een doorsnede van 10 op 10 cm en staan hart op hart gemiddeld 40 cm uiteen. De hanenbalken zijn halfhouts verbonden met de sporen. Bij de schaargebinten zijn de korbelen met een pen-en-gat verbinding vastgezet terwijl de schoren zowel boven- als onderaan koud zijn opgenageld. De getrokken telmerken zijn aangebracht op de hanenbalken en sporen maar bevinden zich niet (meer?) in de juiste volgorde. De dakhelling bedraagt 57°.\nVan de acht genomen boorkernen konden er vijf worden gebruikt om, zij het met enige moeite, een middelcurve te berekenen. Deze leverde goede resultaten op bij de vergelijking met referentiekalenders, waardoor de jongste gemeten ring in 1469d kon gedateerd worden. Het spinthout dat nog op twee stalen aanwezig was, laat toe de veldatum te situeren tussen 1470 en 1485d4.\n\n\n8.1.4 Hospitaal Onze-Lieve-Vrouw van de Potterie, keuken\nDeze kleine zolder is overdekt met een sporenkap van oorspronkelijk 21 sporenparen (Fig. 6.18: B). De sporen hebben een doorsnede van 9 op 9 cm en staan hart op hart 35 cm uiteen. De halfhoutse verbindingen van de hanenbalken en de sporen zijn met een houten toognagel geborgen. De flieringen rusten op drie schaargebinten en, tegen de achtergevel van de ziekenzaal, op een stijlgebinte. Bij deze gebinten zijn de pen-en-gat verbindingen van de korbelen telkens met twee toognagels geborgen terwijl de schoren koud zijn opgenageld.\n\n\n\nFiguur 8.2: Dakkap van de keuken in het hospitaal Onze-Lieve-Vrouw van de Potterie.\n\n\nOmwille van het snelle groeipatroon van het eikenhout werden geen monsters genomen voor een dendrochronologische datering. De keuken dateert waarschijnlijk uit dezelfde bouwcampagne als het hierboven vermelde klooster.\n\n\n8.1.5 Onze-Lieve-Vrouwekerk, oude sacristie\nDe zolder boven de oude sacristie, gelegen aan de zuidzijde van de kooromgang, is 10,3 m lang en 6,7 m breed5. De sporenkap telt 29 sporenparen. De sporen staan hart op hart 35 cm uiteen en hebben een doorsnede van 9 x 9 cm. De flieringen rusten op drie lichte schaargebinten en twee stijlgebinten tegen de eindgevels. De verbindingen tussen de stijlen en de dekbalken zijn van het pen-en-gat type, alle andere verbindingen zijn opgenageld. Elk sporenpaar is voorzien van een hanenbalk die halfhouts met de sporen verbonden is. De getrokken telmerken op de sporen staan niet de juiste volgorde.\n\n\n\nFiguur 8.3: Dakkap van de oude sacristie van de O.L.V.-kerk.\n\n\nDe bouw van de oude sacristie wordt in de 15de eeuw gesitueerd. Een zeer gelijkaardige kap bevindt zich boven het portaalgebouw tegen de zuidelijke zijbeuk van de kerk. De flieringen rusten op vijf lichte schaargebinten. De bouw van dit portaal is waarschijnlijk te situeren na de bouw van de zuidelijke zijbeuk (1454-1464d) (zie 7.2.5).\n\n\n8.1.6 Sint-Janshospitaal, huis van de meester van de broeders\nDeze sporenkap van 25 sporenparen wordt gedragen door flieringen op vier schaargebinten waarvan de stijlen met een pen-en-gat verbinding in de onderliggende trekbalken zijn vastgezet6. Deze trekbalken liggen ongeveer 15 cm boven de balklaag van de onderliggende meesterkamer.\n\n\n\nFiguur 8.4: Dakkap van het huis van de meester van de broeders in het Sint-Janshospitaal.\n\n\nAan de oostelijke zijde van de kap zijn de sporen en de korte standzonen met een pen-en-gat verbinding ingelaten in de blokkelen die op een dubbele muurplaat rusten. Bovenaan zijn de standzonen met twee smeednagels op de sporen genageld. Aan de westelijke zijde rusten de daksporen rechtstreeks op een enkele muurplaat. De sporen hebben een doorsnede van 10 op 10 cm en staan hart op hart gemiddeld 35 cm uiteen. De halfhoutse verbinding tussen de hanenbalken en de sporen is telkens met twee smeednagels geborgen. De getrokken telmerken zijn van zuid naar noord aangebracht en vertonen een bijteken aan één zijde. Bij de schaargebinten zijn alle verbindingen tussen stijlen, dekbalk, korbelen en schoren van het pen-en-gat type. Opmerkelijk is dat elke dekbalk van de gebinten halfhouts verbonden is met een dakspoor. De gebinten hebben een eigen nummering waarvan de telmerken aan één zijde voorzien zijn van een bijteken.\nAangenomen wordt dat de kap werd opgericht in 1512-1513, tijdens de verbouwing van het gebouw uit de tweede helft van de 15de eeuw7.\n\n\n8.1.7 Vlamingstraat 88\nDit merkwaardige breedhuis is onvolledig bewaard maar bevat nog genoeg oorspronkelijke elementen voor een bouwhistorisch onderzoek8. Vooral de dakconstructie, een laatmiddeleeuwse sporenkap van 21 sporenparen en een dakhelling van 60°, is goed bewaard. De daksporen hebben een doorsnede van 8 x 8 cm, staan hart op hart 38 cm uiteen en zijn halfhouts door een hanenbalk verbonden. De flieringen worden gedragen door twee schaargebinten en twee stijlgebinten tegen de zijgevels. De dekbalken en korbelen van de gebinten zijn met pen-en-gat verbindingen vergaard, de schoren daarentegen zijn opgenageld. Een grote driehoekige raveling in de voorzijde van het dak wijst uit dat de straatgevel bekroond werd door een grote dakkapel. De uitkragende straatgevel, waarvan sporen zichtbaar zijn in de balklagen van de verdiepingen, en de grote dakkapel zijn duidelijk weergegeven op de stadskaart van Marcus Gerards uit 1562.\n\n\n8.1.8 Sint-Salvatorskathedraal, Schoenmakerskapel en noordelijke kooromgang\nTot de weinige kapconstructies die ontsnapten aan de grote kerkbrand in 1839 behoren deze boven de 14de-eeuwse Schoenmakerskapel en de eerste drie traveeën van de noordelijke kooromgang9. De kap op de kooromgang telt vier schaargebinten, de kap van de Schoenmakerskapel twee. Luc Devliegher vermeldt de kappen in zijn studie van de kathedraal maar geeft geen datering10.\n\n\n8.1.9 Jozef Suvéestraat 2\nDit gotische diephuis was waarschijnlijk het hoofdgebouw van een omvangrijk domein (Hof van Lattiloye) dat eveneens J. Suvéestraat 4 en Braambergstraat 10 omvatte11. In 1991 werd hier een zolderappartement ingericht waarbij veel origineel materiaal verloren ging. Gedetailleerd onderzoek is daardoor niet meer mogelijk. Uit literatuur konden wel volgende gegevens verzameld worden12. De 52 sporenparen zijn samengesteld met sporen met een sectie van 9 x 9 cm en zijn elk voorzien van een halfhouts verbonden hanenbalk die met twee ijzeren nagels is vastgezet. Er zijn vijf getelmerkte schaargebinten, waarin alle verbindingen van het pen-en-gat type zijn, met uitzondering van de top van de schoren.\n\n\n\nFiguur 8.5: Dwarsdoorsnede van het hoofdgebouw Jozef Suvéestraat 2. (tekening L. Devliegher 1975, 153)\n\n\nIn het links (zuidoostelijk) hiervan gelegen kleiner volume bevindt zich een sporenkap met een schaargebinte. De langsvleugel rechts van het hoofdgebouw bevat een sporenkap met 19 sporenparen en een schaargebinte. De hanenbalken dragen telmerken.\n\n\n8.1.10 Hoogstuk 61\nIn dit vermoedelijk 15de-eeuwse woonhuis worden de moerbalken ondersteund door korbeelstellen waarvan de balksleutels versierd zijn met musicerende engelfiguren13. Tot rond 1945 waren nog twee laatgotische schouwen bewaard. De sporenkap wordt gedragen door twee schaargebinten14. In een latere fase werden gordingen en een nokbalk ingebracht.\n\n\n8.1.11 Gouden-Handstraat 17\nDit monumentale pand is een samengesteld huis met aan de westzijde een diephuis en aan de oostzijde een breedhuis15. De kap van het breedhuis is uitgevoerd in mooi gekantrecht eikenhout. De sporen hebben een doorsnede van 10 x 10 cm en staan hart op hart 40 cm uiteen. Ze bestaan uit twee stukken waarbij het onderste gedeelte tegen de flieringen is opgenageld.\nDe gebinten bestaan van west naar oost uit een stijlgebinte, twee schaargebinten, twee stijlgebinten aan weerszijden van een binnenmuur (bakstenen van 18,5 x 4,5 cm groot), een schaargebinte en, blijkens de pengaten in de flieringen, een verdwenen stijlgebinte tegen de oostgevel. De telmerken op de gebinten zijn van west naar oost aangebracht, met een bijteken aan de noordzijde. Alle verbindingen in deze kap zijn van het pen-en-gat type.\n\n\n8.1.12 Nieuwstraat 5, Hof van Beveren\nDeze 15de-eeuwse patriciërswoning, die ooit bewoond werd door hertog Filips de Goede (1396-1467), is een complex pand op een L-vormige plattegrond16. Het bestaat uit een voorhuis met ingebouwde traptoren en een haakse dwarsvleugel waarvan de kap gedeeltelijk bewaard bleef.\nDe hanenbalken bevinden zich dichtbij de nok, zijn halfhouts verbonden en met twee smeedijzeren nagels vastgezet. Uit de telmerken op de sporen en de hanenbalken blijkt dat de kap oorspronkelijk 44 sporenparen omvatte17.\n\n\n8.1.13 Hoogstraat 8, huis ’t Fransche Schild\nHet oorspronkelijke dwarshuis dateert waarschijnlijk uit ca. 1300 maar werd in de 15de eeuw grotendeels herbouwd en in de 16de en 18de eeuw ingrijpend verbouwd. Het pand maakt deel uit van huis De Zeven Torens18. De 18de-eeuwse gordingenkap met schaar- en nokgebinten is duidelijk een verbouwing van de 16de-eeuwse sporenkap. Hiervan zijn de vijf schaargebinten en de flieringen bewaard gebleven, evenals een groot aantal van de daksporen. De sporen hebben een doorsnede van 9 x 8 cm en dragen getrokken telmerken. Per sporenpaar was er een halfhouts verbonden hanenbalk.\n\n\n8.1.14 Noordzandstraat 7\nBehalve de tot open winkelruimte verbouwde begane grond is dit kleine diephuis vrij goed bewaard19. Het voorhuis omvat drie verdiepingen, het achterhuis twee. Merkwaardig zijn de balksleutels met een peerkraalprofiel, het houten spreidsel tussen de kinderbalken, en de houten draaitrap met zware trappaal.\nIn de zolder van het achterhuis zijn enkel de sporenparen en de flieringen van de sporenkap bewaard gebleven. Nagelsporen in de flieringen en andere bouwsporen tonen aan dat tegen de gevels stijlgebinten stonden opgesteld en een schaargebint in het midden van de zolder.\nOp de zolderverdieping van het voorhuis is de sporenkap completer bewaard. De getelmerkte hanenbalken bevinden zich dichtbij de nok en zijn halfhouts verbonden met de daksporen. Tegen de achtergevel stond vroeger een stijlgebinte. Bij de voorgevel is de oorspronkelijke toestand minder duidelijk. Misschien verdween hier een uitkragende houten gevel. Van de twee bestaande schaargebinten zijn alle elementen opgenageld met smeedijzeren nagels.\n\n\n8.1.15 Kraanplein 6, Huis Ieper, oostelijk diephuis\nHet rechtse, meest oostelijk gelegen diephuis dateert in oorsprong uit de vroege 13de eeuw maar werd meerdere keren verbouwd20. De bestaande dakkap (zie 7.3.1, Fig. 7.10) behoort tot een verbouwing omstreeks 1500 in bakstenen van 21 x 5 cm.\n\n\n\nFiguur 8.6: Dakkap van het oostelijk diephuis aan Kraanplein 6. (© Onroerend Erfgoed | K. Vandevorst)\n\n\nDe sporen van deze kap hebben een doorsnede van 9,5 x 11 cm tot 10 x 10 cm en staan hart op hart 30 cm uiteen. De hanenbalken zijn met een pen-en-gat verbinding in de sporen vastgezet. De dekbalken van de zeven kromstijlgebinten vertonen nog de inkepingen van een verdwenen vlieringzolder. De schoren van de gebinten zijn onderaan opgenageld terwijl alle andere verbindingen van het pen-en-gat type zijn. De muurplaten liggen op een 70 cm hoge borstwering. In de buitenzijde van de kromstijlen is een blokkeel vastgezet dat op de borstwering ligt en onder de muurplaat is vastgemaakt. Opmerkelijk is dat ter hoogte van de schaargebinten de sporen halfhouts verbonden zijn met de dekbalk van het gebinte. De getrokken telmerken op de gebinten verlopen van noord naar zuid en zijn aan de oostzijde voorzien van een bijteken. Aan de westzijde van de kap zijn de zijkanten van de spantbenen en de schoren voorzien van een eigen nummering van 1 tot 12, eveneens van noord naar zuid.\nIn deze kap werden negen boorkernen genomen die samen een 107 jaar lange middelcurve vormen, waarvoor een betrouwbare einddatering in 1485d werd gevonden. Dit betekent dat de veldatum te situeren is tussen 1488 en 1518d21.\n\n\n8.1.16 Mariastraat 44, zuidelijk huis\nVan de vier 16de-eeuwse woonhuizen die in 1913 grondig werden verbouwd22 bleef in het zuidelijke pand een oorspronkelijke sporenkap bewaard. De kap steunt op vrijstaande schaargebinten en stijlgebinten tegen de eindgevels en brandmuren. De stijlen van deze laatste gebinten rusten op consoles in Doornikse kalksteen.\nIn de gebinten zijn alle verbindingen van het pen-en-gat-type. De meeste korbelen en schoren hebben een licht gebogen vorm. De hanenbalken zijn halfhouts verbonden met de sporenparen en vastgezet met telkens twee smeedijzeren nagels. De kap werd later verstevigd met gordingen en een nokbalk op nokstijlen.\n\n\n8.1.17 Vlamingstraat 35, huis Ter Buerse\nHet 13de-eeuwse huis Ter Buerse werd in 1453 herbouwd23. Wellicht gelijktijdig werd het huis uitgebreid met een achterhuis, lager dan het hoofdgebouw en met een poort aan de Grauwwerkersstraat. De hanenbalken van de sporenkap zijn halfhouts verbonden met de daksporen. Deze rusten op flieringbalken die tegen de achtergevel op een stijlgebinte liggen en verder op oorspronkelijk drie schaargebinten, waarvan één verdween bij de inbreng van een trap. Alle verbindingen in de gebinten zijn van het pen-en-gat-type en met houten pennen vastgezet.\n\n\n8.1.18 Academiestraat 8\nDe naaldhouten sporen hebben een doorsnede van 10 x 10 cm en staan hart op hart gemiddeld 40 cm uiteen24. Van de halfhouts verbonden hanenbalken bleven er slechts een zevental bewaard. De muurplaten liggen op 110 cm hoge borstweringen. Er zijn drie eiken gebinten die de flieringen dragen. Vooraan bevinden zich twee oorspronkelijke kromstijlgebinten die met pen-en-gat verbindingen zijn samengesteld. De schoren zijn opgenageld. Het derde gebinte staat samen met gordingen en steekschoren op de gebinten die later zijn ingebracht. Er zijn geen eindgebinten.\n\n\n8.1.19 Witteleertouwersstraat 15\nDit woonhuis omvat twee diephuizen25. Beide huizen bevatten een sporenkap op schaargebinten. De hanenbalken zijn halfhouts verbonden met de daksporen en telkens met twee smeedijzeren nagels vastgezet."
  },
  {
    "objectID": "08_sporenkappen_flieringen.html#sporenkappen-met-flieringen-op-schaargebinten-en-met-twee-hanenbalken.",
    "href": "08_sporenkappen_flieringen.html#sporenkappen-met-flieringen-op-schaargebinten-en-met-twee-hanenbalken.",
    "title": "8  Sporenkappen met flieringen op schaargebinten",
    "section": "8.2 Sporenkappen met flieringen op schaargebinten en met twee hanenbalken.",
    "text": "8.2 Sporenkappen met flieringen op schaargebinten en met twee hanenbalken.\n\n8.2.1 Sint-Janshospitaal, middelste ziekenzaal\nDeze zaal is binnenwerks 11,95 m (oostzijde) tot 12,5 m breed (westzijde) en heeft een lengte van 42 meter26. De sporenkap van de ziekenzaal rust op 7,2 m hoge gebinten: negen kromstijlgebinten en een stijlgebinte tegen de westgevel. Tegen de oostgevel werd geen gebinte aangebracht maar zijn de flieringbalken en hun schoren rechtstreeks in de muur ingebracht.\n\n\n\nFiguur 8.7: Dakkap van de middelste ziekenzaal van het Sint-Janshospitaal.\n\n\nDe muurplaten lagen op 3,6 m hoge borstweringen die echter nagenoeg overal werden verhoogd bij de aanbouw van de zuidelijke en later de noordelijke ziekenzaal. Zo staan de ingekorte daksporen aan de zuidkant op een strijkbalk op consoles en in de noordoostelijke hoek van de zolder op een enkele muurplaat. Alleen in de noordwestelijke hoek van de zolder is de oorspronkelijke kapvoet weliswaar gedeeltelijk bewaard gebleven. Op de dubbele muurplaat liggen grotendeels vernieuwde blokkelen waarop nu korte standzonen zijn aangebracht. Boven deze standzonen bevinden zich echter hoge open pengaten voor grotere standzonen terwijl er eveneens een tiental oorspronkelijke blokkelen zijn bewaard gebleven.\n\n\n\nFiguur 8.8: Zicht op de dakkap van de middelste ziekenzaal. (© Onroerend Erfgoed | K. Vandevorst)\n\n\nDeze gegevens laten toe om de oorspronkelijke kapvoet te reconstrueren. Op de dubbele muurplaat lagen blokkelen die 20 tot 30 cm buiten de binnenste muurplaat uitstaken. Het uitkragende gedeelte is voorzien van een eenvoudig kwartrond profiel. Hierop stonden gebogen, ongeveer 1,2 m hoge standzonen die met een pen-en-gat verbinding in de daksporen waren vastgezet. Deze vrij uitzonderlijke opstelling laat zich verklaren door het feit dat hier, door de hoge gebinten, de traditionele voetraveling niet kon toegepast worden. Gelijkaardige oplossingen kenmerken ook de constructief verwante kappen van de ziekenzalen van het Bijlokehospitaal in Gent (1251-1255d) en het Sint-Janshospitaal in Damme (1270-1285d).\nDe daksporen zijn in twee afzonderlijke, niet met elkaar verbonden stukken uitgevoerd; het onderste deel van de kapvoet tot op de flieringbalk, het bovenste van net onder de flieringbalk tot in de nok. In zowel de stijl- als de kromstijlgebinten zijn alle verbindingen van het pen-en-gat type, behalve de korbelen van de kromstijlgebinten. Deze grote gebogen korbelen zijn immers niet in één stuk uitgevoerd maar in twee of drie onderdelen. Hiervan is het grootste onderdeel met pen-en-gat in de dekbalk en de kromstijlen vastgezet. De kleinere stukken zijn koud opgenageld met smeedijzeren nagels.\n\n\n\nFiguur 8.9: Zijaanzicht van de dakkap van de middelste ziekenzaal. (© Onroerend Erfgoed | K. Vandevorst)\n\n\nHet stijlgebinte tegen de westgevel is verstijfd met een geschoorde tussenbalk en lange balken tussen de stijlen en de binnenste muurplaat. De kromstijlen zijn in de hoge borstweringen verankerd met een blokkeel dat met pen-en-gat in de stijlen is vastgemaakt. Aan beide zijden van de dekbalken van de gebinten liggen twee flieringbalken met blokkelen die met pen-en-gat in de daksporen zijn vastgemaakt. De blokkelen dragen ongeveer 1,6 m hoge standzonen die met pen-en-gat in de daksporen zijn vastgezet. Enkel de buitenste flieringbalken zijn voorzien van gebogen schoren, behalve bij de west- en oostgevel waar ook de binnenste flieringbalk met een schoorstuk is verstijfd. Hierboven zijn de sporenparen onderling verbonden door twee hanenbalken die met pen-en-gat zijn vastgezet.\nBoorkernen uit vier kromstijlen werden onderzocht door het dendrochronologisch laboratorium Stichting RING. Twee boorkernen leverden een datering op waardoor de veldatum van het hout kan worden gesitueerd tussen 1226 en 1241d27. De dakkap van de middelste ziekenzaal is hiermee de oudst gedateerde sporenkap op kromstijlgebinten in de Benelux.\n\n\n8.2.2 Twijnstraat 13, huis In Sint-Jacobs\nHet huidige voorkomen van dit in oorsprong vroeg 13de-eeuwse huis is het resultaat van een verbouwing die, blijkens de bakstenen van 21 x 4,5 cm groot, kan gedateerd worden in of na het midden van de 14de eeuw28. De bestaande dakkap bevat nog 23 sporenparen van de laat-middeleeuwse sporenkap, een aantal oorspronkelijke gebinten en later ingebrachte stapelgebinten. In de oorspronkelijke kap was elk sporenpaar verbonden door twee halfhouts geborgen hanenbalken en ondersteund door flieringen die zelf rustten op drie kromstijlgebinten. Tegen de voor-, achtergevel en beide zijden van de brandmuur rustten de flieringen op stijlgebinten waarvan slechts één bewaard bleef. Alle verbindingen in de gebinten zijn van het pen-en-gat type. De gebinten zijn getelmerkt van achter- naar voorgevel. De sporenparen hadden een eigen nummering die wellicht in dezelfde richting verliep.\n\n\n\nFiguur 8.10: Dakkap van het huis aan Twijnstraat 13.\n\n\n\n\n8.2.3 Gouden-Handstraat 18\nHet lagere westelijk deel van deze woning is duidelijk het oudste bouwvolume en dateert vermoedelijk uit de vroege 16de eeuw29. De half verzonken kelder is nog steeds overdekt door een eikenhouten balklaag met moerbalken op balksleutels en natuurstenen consoles. In de achtergevel zijn nog twee oorspronkelijke vensternissen met gekoppelde tudorboogjes op zandstenen consoles zichtbaar.\nDe dakkap rust op twee schaargebinten waarvan de meeste korbelen niet oorspronkelijk zijn; de telmerken zijn met een beitel aangebracht. Alle verbindingen zijn van het pen-en-gat type. Er zijn geen eindgebinten. De twee hanenbalken zijn halfhouts verbonden met de daksporen. De gordingen op kruisschoren zijn een latere aanpassing van de kap.\n\n\n8.2.4 Gouden-Handstraat 22\nDit kleine diephuis bezit een bakstenen straatgevel uit 1632 maar is wellicht in de 16de eeuw opgericht30. De bestaande kapconstructie is een heterogeen geheel van schaar- en stijlgebinten, nokbalk, gordingen en kepers. Oorspronkelijk was de kap een sporenkap op schaargebinten met twee hanenbalken per sporenpaar. De verbinding tussen hanenbalken en daksporen was halfhouts. Slechts één schaargebint is bewaard gebleven. De gebeitelde telmerken zijn aangebracht van straat- naar achtergevel, maar talrijke sporen zijn voorzien van een tweede, dus ouder telmerk.\n\n\n8.2.5 Spiegelrei 5, huis De Witte Meuninck\nOp de plaats van dit huis stond in het begin van de 13de eeuw het refugehuis van de abdij Ten Duinen in Koksijde31. Het pand werd herhaaldelijk uitgebreid en verbouwd, waardoor resten uit de vroegste bouwgeschiedenis weinig omvangrijk zijn. De kepers in de huidige 17de-eeuwse dakkap zijn bijna allemaal hergebruikte daksporen in naaldhout met getrokken telmerken en een sectie van gemiddeld 7,5 op 7,5 cm. De sporen waren onderling verbonden door twee halfhouts aangebrachte hanenbalken waarvan er een drie bewaard zijn gebleven. De dakkap werd waarschijnlijk opgericht na een brand van het huis in 1489. Behalve de bewaarde daksporen is de enige getuigenis van deze kap te vinden aan de binnenzijde van de voorgevel. Hier bevindt zich de uitsparing voor een stijlgebinte met korbelen dat deels in de muur was ingewerkt. Op basis van de locatie van de moerbalken kan een sporenkap worden gereconstrueerd met flieringen die rustten op vier schaar- of kromstijlgebinten en op een stijlgebinte aan de straatzijde32.\n\n\n8.2.6 Jan van Eyckplein 8, huis De Roode Steen\nHet oorspronkelijke huis uit het begin van de 13de eeuw (zie 12.1) werd verbouwd omstreeks 145033. Waarschijnlijk werd toen de huidige, goed bewaarde sporenkap op drie schaargebinten opgericht34. De daksporen zijn door twee hanenbalken verbonden en lopen niet door tot de muurplaat maar worden gedeeld door de flieringen. De sporen boven de flieringen zijn oorspronkelijk. De onderste hanenbalken met getrokken telmerken zijn grotendeels hergebruikte onderdelen uit de oorspronkelijke kap van het huis uit het begin van de 13de eeuw.\nDe daksporen onder de flieringen droegen ook telmerken maar zijn grotendeels vernieuwd of verplaatst. De telmerken starten aan de kant van de Spiegelrei, waar de eerste negen sporenparen aan weerszijden zijn verbonden door een schuine windlat boven de flieringen. Bij de schaargebinten zijn de korbelen met pen-en-gat geborgen in zowel gebintstijl als dekbalk, terwijl de schoren enkel in de gebintstijl zijn geborgen en opgenageld op de flieringen.\n\n\n\nFiguur 8.11: Dakkap van het huis aan het Jan Van Eyckplein 8, huis De Roode Steen.\n\n\nDe matige kwaliteit van het hout verhinderde een dendrochronologische datering van deze 15de-eeuwse kap. Wel werd onderzoek uitgevoerd op vijf stukken spreidsel van de balklaag van de gelijkvloerse verdieping die nagenoeg zeker tot dezelfde verbouwing uit de 15de eeuw behoort. Bij het dendrochronologisch onderzoek van de groeiringpatronen kon een middelcurve van meer dan 200 jaar lang berekend en gedateerd worden. Na vergelijking met referentiekalenders kan een terminus post quem datering van 1436d35 voor het bouwhout aangenomen worden.\n\n\n8.2.7 Steenstraat 8, huis Het Schotterkin\nDit kleine huis werd verbouwd in 1727 waarbij de bestaande barokgevel werd opgetrokken36. Toch zijn nog een aantal resten aanwezig die verwijzen naar de middeleeuwse oorsprong van het pand. De huidige dakkap bestaat grotendeels uit nieuwe kepers, maar tegen de achtergevel zijn nog een aantal daksporen bewaard die telkens door één hanenbalk zijn verbonden. Uit de inkepingen in deze daksporen en de bestaande resten blijkt dat de waarschijnlijk 15de- of 16de-eeuwse sporenkap rustte op lichte schaargebinten en dat elk sporenpaar door twee hanenbalken was verbonden.\n\n\n8.2.8 Korte Riddersstraat 10, huis Sint-Martinus\nHet kleine hoekhuis werd verbouwd in 1647 maar bewaart nog diverse getuigen van zijn middeleeuwse geschiedenis37. De huidige kapconstructie is een erg verbouwde sporenkap op schaargebinten uit de 15de of 16de eeuw waar in de 17de eeuw nokgebinten zijn in opgesteld. Bij de schaargebinten met getrokken telmerken zijn de korbelen met een pen-en-gat verbinding vastgezet, terwijl de verdwenen schoren opgenageld waren. De enkele bewaarde daksporen vertonen een inkeping voor de flieringbalk en inkavelingen voor twee tot drie halfhouts verbonden hanenbalken.\n\n\n8.2.9 Markt 29\nDit diephuis bewaart een sporenkap waarvan zowel de daksporen als de gebinten rusten op een muurplaat, aan de westzijde rustend op natuurstenen consoles die bovenaan de borstwering zijn aangebracht, aan de oostzijde rechterzijde op een verjonging van de borstwering38. De twee hanenbalken zijn halfhouts verbonden met de daksporen. In de drie schaargebinten zijn alle verbindingen genageld. De daksporen dragen van voor naar achter de telmerken 3 tot 31. Dit betekent dat de eerste twee sporenparen verdwenen toen rond 1678 een houten gevel met overkragingen werd vervangen door een bakstenen gevel. De huidige gevel werd opgetrokken omstreeks 1900 naar het 17de-eeuwse ontwerp.\n\n\n8.2.10 Assebroek, Bossuytlaan 35, kasteel Zevekote\nDe oudste vermelding van het leengoed Zevekote, dat afhing van de Burg van Brugge, is in 125839. Het huidige gebouw gaat terug op een 16de- tot 17de-eeuws kasteeltje met een L-vormige plattegrond en een traptoren in de oksel van het gebouw. De twee kapconstructies zijn gedeeltelijk bewaard, voornamelijk de licht uitgevoerde schaargebinten en de sporen. Alleen enkele van de bovenste hanenbalken zijn aanwezig. Alle verbindingen zijn opgenageld. De verbinding tussen de sporen en de hanenbalken is halfhouts."
  },
  {
    "objectID": "08_sporenkappen_flieringen.html#sporenkappen-met-flieringen-op-schaargebinten-en-met-onderste-hanenbalk-op-fliering",
    "href": "08_sporenkappen_flieringen.html#sporenkappen-met-flieringen-op-schaargebinten-en-met-onderste-hanenbalk-op-fliering",
    "title": "8  Sporenkappen met flieringen op schaargebinten",
    "section": "8.3 Sporenkappen met flieringen op schaargebinten en met onderste hanenbalk op fliering",
    "text": "8.3 Sporenkappen met flieringen op schaargebinten en met onderste hanenbalk op fliering\n\n8.3.1 Steenstraat 20, huis In Slype\nWaarschijnlijk na een brand (zie 6.1.5) werd een nieuwe dakkap gebouwd40. Tegen de achtergevel bleven wel vijf sporenparen bewaard van de sporenkap uit het einde van de 13de eeuw. Hiervoor bevinden zich 17 sporenparen met twee halfhouts verbonden hanenbalken. Een aantal hanenbalken zijn duidelijk hergebruikte stukken van sporen uit de oorspronkelijke dakkap. De getrokken telmerken zijn aangebracht van voor- naar achtergevel. De afwezigheid van het eerste sporenpaar wijst op een houten gevel met overkragingen, in 1716 vervangen door de huidige klokgevel. De oorspronkelijk 25 sporenparen en onderste hanenbalken worden gedragen door flieringbalken die zelf rusten op vier schaargebinten. Alle verbindingen in de schaargebinten zijn opgenageld. De huidige dakkap dateert waarschijnlijk uit de 15de of 16de eeuw.\n\n\n\nFiguur 8.12: Dakkap van huis In Slype aan de Steenstraat 20.\n\n\n\n\n8.3.2 Sint-Jansstraat 15, huis Oudt Inghelandt, westelijke vleugel\nDe oorspronkelijke sporenkap uit de 13de eeuw werd verbouwd in het begin van de 16de eeuw41. Het deel bij de voorgevel is volledig verdwenen, centraal zijn twaalf originele sporenparen bewaard en bij de achtergevel staan twaalf nieuwe sporenparen opgesteld, voorzien van twee halfhouts verbonden hanenbalken. De flieringen van de nieuwe kap ondersteunen de onderste hanenbalk en rusten op schaargebinten, waarvan er slechts één gedeeltelijk bewaard is. Alle verbindingen zijn opgenageld. Er zijn geen telmerken.\n\n\n\nFiguur 8.13: Dakkap van de linkervleugel van huis Oudt Inghelandt, Sint-Jansstraat 15.\n\n\n\n\n8.3.3 Mariastraat 1B\nDe licht uitgevoerde sporenkap van dit kleine diephuis uit de 16de eeuw is volledig in naaldhout opgetrokken42. De twee rijen hanenbalken en de schoren en korbelen van de schaargebinten zijn opgenageld. Er zijn geen telmerken. De dakhelling bedraagt 60°.\n\n\n8.3.4 Verversdijk 22A\nHet in oorsprong 15de-eeuwse diephuis is verdeeld in een voor- en een achterhuis43. Enkel het achterhuis is grotendeels in zijn oorspronkelijke toestand bewaard. De sporenkap bevat twee rijen halfhouts verbonden hanenbalken die telkens met twee smeedijzeren nagels zijn vastgemaakt. De schoren en korbelen van de twee lichte schaargebinten zijn koud opgenageld. Er staan geen gebinten tegen de gevels.\n\n\n8.3.5 Spinolarei 2, huis De Patience\nTien meter achter de huidige rooilijn ligt een klein middeleeuws huis dat opklimt tot de vroege 13de eeuw maar in de 14de en late 15de eeuw belangrijke verbouwingen meemaakte44. Het huis is bekend voor de zeer rijke muurschilderingen uit het einde van de 14de eeuw45. De verbouwde dakkap bewaart nog de gebinten en een groot aantal daksporen van een laatmiddeleeuwse sporenkap. Deze rustte op twee schaargebinten en twee stijlgebinten waarvan enkel dit tegen de achtergevel bewaard bleef. De verbindingen in de gebinten zijn van het pen-en-gat type, met uitzondering van de schoren die koud zijn opgenageld. De twee verdwenen hanenbalken waren halfhouts verbonden met de daksporen. Waarschijnlijk werd de kap opgetrokken omstreeks 1500.\n\n\n8.3.6 Vlamingstraat 98\nDe oorspronkelijke dakkap van het vroegere achterhuis van Kortewinkel 1, vandaag deel van Vlamingstraat 98, bestaat uit twee schaargebinten die op de moerbalken van de onderliggende verdieping staan46. Tegen de eindgevels staan geen gebinten. De zware schaargebinten bestaan bijna volledig uit hergebruikte balken, waarschijnlijk afkomstig uit een houten gevel. Nagenoeg alle verbindingen zijn opgenageld. Er zijn slechts enkele pen-en-gatverbindingen.\nWaarschijnlijk in de 17de eeuw, toen ook andere verbouwingen in het pand plaatsvonden, werden alle hanenbalken verwijderd en werd op elk schaargebinte een tweede schaargebinte en een nokgebinte met geschoorde nokstijl geplaatst. In deze gebinten zijn alle verbindingen genageld. Op basis van de overige kenmerken van dit pand kan de kap waarschijnlijk in de tweede helft van de 15de eeuw worden gedateerd."
  },
  {
    "objectID": "09_sporenkappen_flieringen_makelaars.html#hallen-westvleugel",
    "href": "09_sporenkappen_flieringen_makelaars.html#hallen-westvleugel",
    "title": "9  Sporenkappen met flieringen op schaargebinten met makelaars",
    "section": "9.1 Hallen, westvleugel",
    "text": "9.1 Hallen, westvleugel\nDe ziende kap boven de 11,3 m brede en 64 m lange westvleugel is een sporenkap van 94 sporenparen1. De daksporen hebben een doorsnede van 18 x 18 cm en staan hart op hart gemiddeld 75 cm uiteen. De elf trekbalken vertonen dezelfde ondersteuning als in de zuid- en oostvleugel. Constructief lijkt deze kap sterk op deze van de oostvleugel (zie 6.5.4). Belangrijk verschil evenwel is dat in de kap van de westvleugel schaargebinten met flieringen zijn ingebouwd2. In de meeste sporenkappen op schaargebinten staan de schaargebinten onder de sporenparen. Hier nemen de schaargebinten de plaats in van het onderste deel van de daksporen en van de onderste hanenbalk. Opmerkelijk is eveneens dat niet alleen de sporenparen maar ook de schaargebinten van standzonen zijn voorzien. De makelaars staan op de dekbalken van de gebinten en verdelen de bovenste hanenbalk in twee delen. Onder de makelaars staan stijlen die dekbalk en trekbalk met elkaar verbinden. Ook hier zijn alle verbindingen van het pen-en-gat type.\n\n\n\nFiguur 9.1: Dakkap van de westvleugel van de Hallen.\n\n\nZoals vermeld vertoont het eikenhout in de kappen van de hallen een snel en onregelmatig groeipatroon. In de westvleugel kon uit slechts één van de zes genomen boorkernen gedateerd worden, waarbij de jongste gemeten jaarring in 1257d werd gevormd. Omdat er geen spinthout aanwezig is, kan enkel 1268d als vroegst mogelijke veldatum worden aangegeven3.\n\n\n\nFiguur 9.2: Zicht op de dakkap van de westvleugel van de Hallen. (© Onroerend Erfgoed | K. Vandevorst)"
  },
  {
    "objectID": "09_sporenkappen_flieringen_makelaars.html#stadhuis",
    "href": "09_sporenkappen_flieringen_makelaars.html#stadhuis",
    "title": "9  Sporenkappen met flieringen op schaargebinten met makelaars",
    "section": "9.2 Stadhuis",
    "text": "9.2 Stadhuis\nDeze merkwaardige kap telt 64 sporenparen4. De sporen hebben een doorsnede van 14 x 17 cm tot 18 x 18 cm en staan hart op hart 40 tot 43 cm uiteen. De getrokken telmerken zijn aangebracht van west naar oost aangebracht, op de onderzijde van de sporen. Aan de noordzijde is een extra markering aanwezig. Op een aantal sporen is een eigendomsmerk opgemerkt.\nDe buitenste muurplaat ligt op een 20 cm hoge borstwering. De 30 x 35 cm zware raveelbalk ligt ter hoogte van de gebinten op 56 cm hoge sokkels die bestaan uit baksteen (formaat 17,5 x 14,5 cm) en een hardstenen dekplaat. Het is onduidelijk of dit de oorspronkelijk toestand is, dan wel wanneer deze verbouwing zou zijn gebeurd5. De 1,2 m hoge standzonen staan met een pen in de raveelbalk en zijn met een pen-en-gatverbinding en smeedijzeren nagels in de sporen vastgemaakt. Elk sporenpaar bevat drie hanenbalken waarvan de bovenste twee halfhouts zijn verbonden en met twee smeedijzeren nagels zijn vastgezet. Bij de middelste hanenbalk is de verbinding met een bijkomende toognagel verstevigd. De onderste hanenbalken en de bijhorende korbelen zijn met pen-en-gat verbindingen in de sporen vastgemaakt. De hanenbalken dragen dezelfde telmerken als de sporen.\nDe kap telt zeven makelaars waarvan twee tegen de west- en oostgevel. De makelaars tegen de gevels rusten op dezelfde sokkels als de raveelbalken. De sokkels onderscheiden zich hier duidelijk van het oorspronkelijke metselwerk. Onder de onderste twee hanenbalken bevinden zich hanenbalkflieringen die tussen de makelaars zijn ingebracht. De verbinding tussen makelaar en fliering wordt telkens verstevigd met een kleine schoor. Al deze stukken zijn van west naar oost genummerd in een doorlopende reeks van 1 tot 12. De telmerken zijn bij de bovenste hanenbalkfliering voorzien van een extra markering.\n\n\n\nFiguur 9.3: Dakkap van het stadhuis van Brugge.\n\n\nAan weerszijden van de makelaars staan halve gebinten waarvan de dekbalken met een pen-en-gatverbinding in de makelaar zijn vastgemaakt. De verbinding wordt hier met een klein korbeel verstevigd. Tegen de eindgevels staan stijlgebinten, opnieuw op waarschijnlijk latere sokkels. De stijlen van deze gebinten zijn met een schoor verbonden met de flieringen. Verder bestaat de kap uit vijf schaargebinten waarvan de voet verstevigd is met hoge standzonen. Hier is er geen schoor tussen gebintpoten en flieringen. Alle verbindingen zijn van het pen-en-gat type. De stukken zijn genummerd met hetzelfde telmerk als het bijhorende sporenpaar.\n\n\n\nFiguur 9.4: Zicht op de dakkap van het stadhuis. (© Onroerend Erfgoed | K. Haneca)\n\n\nOp de flieringen staan grote, licht gekromde schoren tegen de makelaars. Deze zijn halfhouts verbonden met de middelste hanenbalk. Opvallend is dat deze schoren uit een andere kwaliteit eikenhout zijn vervaardigd. Het gaat duidelijk om hergebruikte stukken: op nagenoeg elk stuk bevinden zich complexe merktekens die in een aantal gevallen doorkruist zijn door nieuwe telmerken die telkens overeenstemmen met de telmerken op de bijhorende sporenparen. Dit werd ook bevestigd door het dendrochronologisch onderzoek. Van drie standzonen kon de veldatum bepaald worden, welke gelegen is tussen 1226 en 1244. De oorsprong van deze hergebruikte balken, bijvoorbeeld uit het “Ghyselhuus” dat verdween voor de bouw van het stadhuis, is onduidelijk.\nDe nokbalk, de gordingen en de kepers tegen de eindgevels zijn een latere toevoeging.\nVijf stalen uit de schaargebinten, één makelaar en één standzoon vormen samen een 113 jaar lange middelcurve, waarvan de jongste jaarring werd gevormd in 1357d. De veldatum van het eikenhout kan worden gedateerd tussen 1365 en 1387d6. Deze datering stemt overeen met de historische gegevens over de bouwgeschiedenis van het stadhuis7. De bouw begon in 1376 en na een onderbreking in 1380-1385 werd het stadhuis voltooid in 1421."
  },
  {
    "objectID": "10_sporenkappen_flieringen_dubbelschaar.html#sporenkappen-met-flieringen-op-dubbele-schaargebinten-en-met-een-hanenbalk",
    "href": "10_sporenkappen_flieringen_dubbelschaar.html#sporenkappen-met-flieringen-op-dubbele-schaargebinten-en-met-een-hanenbalk",
    "title": "10  Sporenkappen met flieringen op dubbele schaargebinten",
    "section": "10.1 Sporenkappen met flieringen op dubbele schaargebinten en met een hanenbalk",
    "text": "10.1 Sporenkappen met flieringen op dubbele schaargebinten en met een hanenbalk\n\n10.1.1 Damme, Sint-Janshospitaal, ziekenzaal\nDe 31,6 m lange en 14,3 m brede zolder van de ziekenzaal is overdekt met een imposante sporenkap van 57 sporenparen1. De sporen staan hart op hart gemiddeld 75 cm uiteen en bestaan uit twee stukken. Boven de onderste fliering hebben de sporen een doorsnede van 20 op 20 cm, onder de fliering bedraagt de sectie 15 op 15 cm. Mogelijk is dit het gevolg van een herstelling of aanpassing. Op de gebinten zijn klossen aangebracht die een gording dragen waarop het onderste gedeelte van de sporen rust. Deze gording behoort waarschijnlijk niet tot de oorspronkelijke opstelling2. Alle houtverbindingen in de kap zijn van het pen-en-gat type, met als enige uitzondering de bovenkant van de standzonen die in een inkeping in de sporen is geschoven en met een toognagel vastgezet.\nOp de twee meter hoge borstwering liggen dubbele muurplaten met blokkelen waarin de voeten van de sporen en de standzonen zijn vastgemaakt. Elk spoor rust op twee flieringen die telkens door een schaar- of kromstijlgebinte worden gedragen. Opmerkelijk is dat elk spoor met een klein blokkeel op deze flieringen is vastgezet. De onderste fliering wordt gedragen door acht hoge kromstijlgebinten en, tegen de achtergevel, door een later gewijzigd stijlgebint op consoles in Doornikse kalksteen. De bovenste fliering rust op zeven schaargebinten en, tegen de voor- en achtergevel, op stijlgebinten op consoles. Enkel op de kromstijlgebinten werden telmerken waargenomen. De nummering verloopt van achter- naar voorgevel, waarbij echter nummer III ontbreekt en het gebint tegen de voorgevel opnieuw nummer I draagt.\n\n\n\nFiguur 10.1: Dakkap van de ziekenzaal van het Sint-Janshospitaal in Damme.\n\n\nMet zes van de elf boorkernen uit de eikenhouten kap kon een middelcurve berekend worden die bij vergelijking met referentiekalenders een betrouwbaar resultaat leverde. De jongste gemeten jaarring dateert uit 1268d. Het vellen van het hout moet tussen 1270 en 1285d worden gesitueerd3.\n\n\n10.1.2 Vlamingstraat 35, huis Ter Buerse, hoofdgebouw\nHet laat 13de-eeuwse huis Ten Buerse werd in 1453 (cfr. in 1947 verplaatste gevelsteen) grondig verbouwd4. Door latere verbouwingen bleef van het oorspronkelijke interieur weinig bewaard, met uitzondering van de sporenkap.\nDe hanenbalken zijn halfhouts verbonden met de sporenparen die rusten op flieringen op dubbele gebinten. Tegen de voorgevel bevindt zich een dubbel stijlgebinte, waarin tussen stijlen en dekbalk geen korbelen zijn aangebracht maar wel schoren tussen de buitenzijde van de stijlen en de onderliggende balk. Verder zijn er vier dubbele schaargebinten.In de gebinten zijn alle verbindingen van het pen-en-gat type en met houten pennen vastgezet, met uitzondering van de opgenagelde verbinding tussen stijlen en schoren. Alle gebinten en daksporen zijn voorzien van telmerken.\n\n\n10.1.3 Sint-Jakobskerk, schip\nBoven het 10,3 m brede en 28,4 m lange schip, dat pas in de tweede helft van de 17de eeuw met stenen gewelven werd overdekt, zijn vier trekbalken aangebracht waarvan de uiteinden door korbeelstellen zijn verstijfd5. Op drie van de vier trekbalken staan dubbele schaargebinten terwijl tegen de westgevel dubbele stijlgebinten (of standjukken) zijn opgesteld. Dit is eveneens het geval tegen de grotendeels verdwenen oostgevel waar de stijlgebinten echter op consoles staan. Zowel in de schaar- als in de stijlgebinten zijn alle verbindingen van het pen-en-gat type.\n\n\n\nFiguur 10.2: Dakkap van het schip van de Sint-Jakobskerk.\n\n\nDe voeten van de daksporen zijn met pen-en-gat verbindingen vastgezet in blokkelen die rusten op een enkele muurplaat en een zware raveelbalk die tussen de trekbalken is ingesloten. Op de raveelbalk staan standzonen waarvan de voet met een pen-en-gat verbinding is geborgen terwijl de top tegen het dakspoor is vastgezet met een houten toognagel.\nOp de uiteinden van de dekbalken van de onderste gebinten liggen telkens twee geschoorde flieringbalken. Tegen de verdwenen oostmuur is de schoor van de binnenste flieringbalk vastgemaakt in een bijkomende stijl. Het stijlgebinte bestaat hier dus uit een dekbalk op twee paar stijlen. Op de buitenste fliering ligt per sporenpaar een blokkeel dat zelf is ingelaten in de binnenste fliering. Op het blokkeel staan standzonen die zowel boven- als onderaan met een pen-en-gat verbinding zijn geborgen. Ook de hanenbalk nabij de nok is met pen-en-gat verbindingen in de daksporen vastgemaakt.\nDe dakkap van het schip dateert waarschijnlijk uit de 15de eeuw en behoort tot een verbouwing, mogelijk tussen 1457 en 1468, van het oudere schip uit, wellicht, de 14de eeuw6.\n\n\n10.1.4 Sint-Jakobskerk, middenkoor\nBoven het 10, 5 m brede en 26 m lange middenkoor zijn zes trekbalken aangebracht die door korbeelstellen zijn verstijfd. Zoals in het schip bestaat de kap uit dubbele schaargebinten op trekbalken en, tegen de (verdwenen) oostmuur van het schip, dubbele stijlgebinten. Deze dakkap is nagenoeg identiek aan de kap van het schip. Belangrijk verschil evenwel is dat de binnenste flieringbalk hier niet geschoord is. De daksporen hebben een doorsnede van 16-20 x 12 cm en staan hart op hart 40 tot 45 cm uiteen. Zoals in het schip werden er geen telmerken waargenomen.\n\n\n\nFiguur 10.3: De kap van het middenkoor van de Sint-Jakobskerk. (© Onroerend Erfgoed | V. Debonne)\n\n\nDe kap van het middenkoor is waarschijnlijk gelijktijdig opgetrokken met de kap van de middenbeuk, in de 15de eeuw7.\n\n\n10.1.5 Jan van Eyckplein 2, Tolhuis\nDe oorsprong van het Tolhuis is een vroeg 13de-eeuws koopmanshuis dat vanaf 1305 dienst deed als de Grote Tol, waar belasting werd geheven op producten die in Brugge werden ingevoerd8. Een belangrijke verbouwing werd uitgevoerd door Pieter van Luxemburg, eigenaar van het gebouw vanaf 14709.\nDe huidige gordingenkap met gestapelde schaargebinten en nokgebinten dateert waarschijnlijk uit de late 16de of vroege 17de eeuw. Veel onderdelen zijn echter afkomstig uit een oudere sporenkap. Zowel het bouwhistorisch als het dendrochronologisch onderzoek hebben aangetoond dat er twee bouwfasen aanwezig zijn, waarbij eerst in het voorhuis en iets later in het achterhuis werd ingegrepen.\nVoorhuis\nTot de eerste bouwfase behoren de gestapelde stijlgebinten tegen de straatgevel en twee gestapelde schaargebinten. De oorspronkelijke sporen met hanenbalken verdwenen bij latere verbouwingen. Alhoewel bij de nieuwe opstelling enkele stukken zijn verplaatst, is toch duidelijk dat de getrokken telmerken behoren tot een omlopende nummering. Het eerste gebint draagt rechts het nummer 1 en links het nummer 6. Het tweede gebint draagt rechts het nummer 2 en links het nummer 5. Het derde gebint ten slotte draagt de nummers 3 en 4. Opvallend is dat de linkse nummers 4, 5 en 6 zijn voorzien van een onderscheidingsstreepje. Deze nummering maakt duidelijk dat de drie gestapelde gebinten achter de voorgevel tot één bouwfase behoren en dat in eerste instantie enkel het voorhuis werd verbouwd. Hierbij kreeg het gebouw een nieuwe natuurstenen schermgevel.\nHet eikenhout in deze kap vertoont zonder uitzondering een zeer snelle groei en veel verstoringen, waardoor een rigoureuze selectie noodzakelijk was van stalen voor dendrochronologisch onderzoek. Van de vijf boorkeren hebben er twee en sterk gelijkaardig groeiringpatroon. Deze twee werden samengevoegd tot één middelcurve, die een betrouwbare datering gaf bij de vergelijking met referentiekalenders. De jongste gemeten jaarring dateert uit 1457d. De veldatum van het hout kan daardoor gesitueerd worden tussen 1458 en 1478d10.\nAchterhuis\nIn tegenstelling tot het voorhuis werden in de dakkap van het achterhuis zijn slechts enkele houtstukken, voornamelijk dekbalken en spantbenen, afkomstig uit een oudere kap. Alle andere stukken (korbelen, schoren en nokgebinten) en telmerken behoren tot de latere gordingenkap. Constructief was de voorganger van de gordingenkap waarschijnlijk identiek aan deze van het voorhuis.\nHet groeiringpatroon van twee van de drie genomen boorkernen vormen samen één middelcurve. De jongste gemeten jaarring kon gedateerd worden in 1476d. De veldatum van het hout moet waarschijnlijk tussen 1477 en 1491d gesitueerd worden11.\n\n\n10.1.6 Onze-Lieve-Vrouwekerk, zuidbeuk, westelijk deel\nDe 16,6 m lange en 8,2 m brede sporenkap werd waarschijnlijk opgetrokken na de bouw van het zuidportaal in 1464, grotendeels ter vervanging van de oudere sporenkap met hanenbalkfliering en makelaars12. De daksporen hebben een doorsnede van 10-13 x 13 cm en bestaan uit twee delen. De las bevindt zich ter hoogte van de onderste flieringen. De naaldhouten hanenbalken zijn halfhouts verbonden met de sporen.\nDe flieringen rusten op vijf gestapelde schaargebinten en een gestapeld stijlgebinte tegen de westgevel. Bij de onderste, vrij zware gebinten zijn de verbindingen tussen de stijlen, de dekbalken en de korbelen telkens van het pen-en-gat type. De schoren daarentegen zijn opgenageld. Bij de lichter uitgevoerde bovenste gebinten zijn alle verbindingen genageld.\n\n\n\nFiguur 10.4: Dakkap van het westelijk deel van de zuidbeuk van de O.L.V.-kerk.\n\n\nHet snel gegroeide eikenhout bevat brede en dus weinig jaarringen. Drie stalen met voldoende jaarringen (60 tot 100) leverden echter geen datering op13. De bouw van het zuidportaal in 1464 levert evenwel een terminus post quem voor de oprichting van deze kap.\n\n\n10.1.7 Peperstraat 3, huis Adornes, hoofdvleugel\nIn het noorden van de stad bouwde de adellijke familie Adornes in de 15de eeuw een groot domein uit dat naast de private Jeruzalemkerk ook een woonhuis, galerijen en godshuizen omvatte14. De hoofdvleugel van het woonhuis wordt overdekt door een volledig in oorspronkelijke staat bewaarde sporenkap op gestapelde gebinten. De daksporen hebben een doorsnede 8 x 9 cm tot 8,5 x 10 cm. De hanenbalken zijn met een pen-en-gatverbinding in de daksporen vastgezet. Op de zes moerbalken van de eerste verdieping staan dubbele schaargebinten terwijl tegen de eindgevels dubbele stijlgebinten staan opgesteld. Alle verbindingen in de gebinten zijn van het pen-en-gat type, met uitzondering van de opgenagelde top van de bovenste schoren. De telmerken in de kap verlopen van zuid naar noord en bestaan aan de westzijde uit gebeitelde streepjes, aan de andere zijde uit gaatjes. De westelijke schoren van het eerste tot en met derde (onderste) schaargebinte hebben een eigen nummering van 1 tot 6.\nDe dekbalken van het vierde en zesde onderste schaargebinte zijn samengesteld uit hergebruikt hout, zoals blijkt uit oudere getrokken telmerken en dichtgemaakte pengaten voor oudere korbelen. Bovenaan de dekbalken van het tweede en derde onderste schaargebinte bevindt zich een halfronde inkeping waarin ooit een windas stak. Dit stemt overeen met inkepingen in de dekbalk voor drie kinderbalken van een kleine houten vliering en een luikopening in de zoldervloer.\n\n\n\nFiguur 10.5: Dakkap van Huis Adornes, Peperstraat 3.\n\n\nVan de acht boorkernen leverden er slechts twee een middelcurve met einddatering in 1325d. Na toevoeging van het minimaal aantal spintringen kan gesteld worden dat de vroegst mogelijke veldatum zeker na 1333d moet worden gesitueerd15. Aangenomen wordt dat de hoofdvleugel werd gebouwd door Anselm Adornes omstreeks 1469, dus meer dan 130 jaar later16. De dendrochronologische datering bevestigt wat reeds bleek bij het bouwhistorisch onderzoek, namelijk dat bij de bouw hout uit een oudere kap werd gebruikt.\n\n\n10.1.8 Oost-Gistelhof 2, huis Den Bonten Hont\nDe oudste kern (ca. 1300) van dit complexe huis is een zuidelijk diephuis langs de Gouden Handrei dat omstreeks 1500 werd verbouwd en uitgebreid17. Van de toen opgetrokken sporenkap zijn de gestapelde schaargebinten bewaard. Uitzonderlijk is dat de dekbalk van de onderste schaargebinten voorzien is van balksleutels met een kwartrond profiel.\n\n\n\nFiguur 10.6: Dakkap van het zuidelijk diephuis van het huis Den Bonten Hont.\n\n\n\n\n10.1.9 Markt 15, huis De Boechoute\nDe zeer goed bewaarde sporenkap van dit kleine diephuis is waarschijnlijk in twee fasen tot stand gekomen. Het onderste en waarschijnlijk oudste gedeelte van de kap bestaat achtereenvolgens uit een stijlgebinte tegen de voorgevel, drie vrijstaande schaargebinten en een schaargebinte tegen de achtergevel. In deze zware eikenhouten gebinten zijn alle verbindingen van het pen-en-gat-type. De gebinten dragen geen telmerken.\nEnkel op de drie vrijstaande schaargebinten staan aanzienlijk lichter uitgevoerde schaargebinten waarvan alle verbindingen genageld zijn. Tot dezelfde fase behoren de daksporen die telkens door halfhouts verbonden en getelmerkte hanenbalken verbonden zijn. De eikenhouten daksporen hebben een doorsnede van 10 x 10 cm en staan hart op hart 35 tot 40 cm uiteen. De dakhelling bedraagt 62°.\n\n\n10.1.10 Simon Stevinplein 11\nHet oorspronkelijke huis uit het begin van de 14de eeuw (bakstenen van 27 x 6,5 cm groot) werd grondig verbouwd in de vroege 16de eeuw18. Een brandmuur verdeelt het pand in een rechthoekig voorhuis en een nagenoeg vierkant achterhuis. De 16de-eeuwse sporenkappen in beide huisdelen zijn zeer gaaf bewaard. De kap in het voorhuis telde oorspronkelijk waarschijnlijk 24 sporenparen, heden nog 22 na de afbraak in 1707 van een houten gevel met overkragingen. De kap in het achterhuis telt 14 sporenparen. De getrokken telmerken verlopen telkens van achter- naar voorgevel. De halfhoutse verbindingen van de hanenbalken met de sporen zijn telkens door twee smeedijzeren nagels vastgezet. De sporenkap rust aan elke zijde op twee flieringen die ondersteund worden door twee schaargebinten in het voorhuis, een schaargebinte in het achterhuis en stijlgebinten aan beide zijden van de brandmuur.\n\n\n\nFiguur 10.7: Dakkap van het huis aan het Simon Stevinplein 11.\n\n\nOp de vlieringzolder worden de flieringen verstevigd door eenvoudige balksleutels. De onderste schaar- en stijlgebinten hebben een eigen nummering die in één reeks doorloopt van achter- naar voorgevel. Opvallend hierbij is dat de getrokken telmerken, in tegenstelling tot die op de hanenbalken, nog nauwelijks zichtbaar zijn. Waarschijnlijk zijn de schaargebinten uit een oudere dakkap afkomstig en werden de onderdelen bijgewerkt voor de nieuwe opstelling. De uiteinden van de korbelen en de onderkant van de schoren zijn met een pen-en-gat verbinding vastgezet. De bovenkant van de schoren is opgenageld. Op de dekbalken liggen de kinderbalken van de vlieringzolder. De bovenste schaargebinten zijn zonder telmerken. Alle verbindingen zijn er koud opgenageld. Mogelijk zijn deze schaargebinten een latere toevoeging.\nUit de onderste gebinten werden vijf boorkernen genomen voor dendrochronologisch onderzoek. Het eikenhout bleek snel gegroeid te zijn, waardoor slechts korte groeiringreeksen konden opgemeten worden. Dit leverde uiteindelijk geen betrouwbare datering op19. De formaten van de bakstenen (20 x 4,5 cm groot) laten toe om het verbouwde huis niet vroeger te dateren dan ca. 1340.\n\n\n10.1.11 Twijnstraat 6-8\nDe kern van dit imposant 19de-eeuws herenhuis is een middeleeuws huis, waarschijnlijk rond 1300 opgericht en gelegen op de hoek van de Twijnstraat en de Kelkstraat20. Hiervan bleven enkel in de kelder resten zichtbaar. Het huis bezit een rechthoekig voorhuis en een vierkant achterhuis. Boven het voorhuis is een sporenkap op vier dubbele schaargebinten bewaard. De gebinten tegen de straatgevel en de (verdwenen) brandmuur zijn niet bewaard gebleven. Zij verdwenen waarschijnlijk tijdens een verbouwing in de vroege 19de eeuw, toen een trapgevel en een puntgevel verbouwd werden tot een lijstgevel21. De onderste gebinten bestaan gedeeltelijk uit hergebruikt hout en dragen zowel getrokken als gebeitelde telmerken. Alle verbindingen zijn van het pen-en-gat type. De bovenste gebinten bestaan uit onderdelen met een lichtere sectie, alle opgenageld met smeedijzeren nagels. De daksporen, met telmerken aan de kant van de Twijnstraat, zijn paarsgewijs verbonden door dicht bij de nok aangebrachte en halfhouts verbonden hanenbalken.\nDe kap dateert waarschijnlijk uit de 15de tot vroege 16de eeuw.\n\n\n10.1.12 Grauwwerkersstraat 6\nDe bestaande kap kwam ongetwijfeld tot stand door de verbouwing van een oudere kap waarin elk sporenpaar door twee hanenbalken was verbonden (zie ook 12.7)22. Bij de verbouwing verdwenen de onderste hanenbalken en werden zeer lichte gestapelde schaargebinten ingebracht, telkens op de drie moerbalken van de onderliggende verdieping geplaatst. Tegen de eindgevels bevinden zich geen gebinten. Alle verbindingen in deze gebinten zijn genageld. De kap telt heden 25 sporenparen die hart op hart gemiddeld 45 cm uiteen staan.\nDe verbouwing van de kap gebeurde waarschijnlijk in de 15de of vroege 16de eeuw.\n\n\n10.1.13 Sint-Salvatorskathedraal, sacristie\nDe kap van de sacristie ontsnapte aan de brand van 183923. De kap bestaat uit twee spanten, telkens samengesteld uit twee gestapelde schaargebinten. Luc Devliegher dateert deze kap op het einde van de 15de eeuw24.\n\n\n10.1.14 Boomgaardstraat 7, huis De Candelaer\nDit diephuis met een laatgotische trapgevel van omstreeks 1500 bevat een sporenkap met flieringen op dubbele schaargebinten25. De dekbalken van de onderste schaargebinten worden gedragen door kromstijlen. De bovenste schaargebinten hebben daarentegen rechte spantbenen. De gespannen zijn bovenaan verstevigd met een kleine hanenbalk. Het huis bewaart een oorspronkelijke dwarsmuur die doorloopt tot in de dakkap. De doorgang tussen de twee delen van de zolderruimte verloopt via een opening met korfboog, met een bewaard opgeklampt deurtje met oorspronkelijk hang- en sluitwerk.\n\n\n10.1.15 Naaldenstraat 21, Hof Bladelin, westvleugel\nPieter Bladelin (ca. 1408-1472), raadsheer van hertog Filips de Goede, liet vóór 1451 zijn woonhuis in de Naaldenstraat bouwen. In 1466 werd het eigendom van Piero de Medici (1416-1469) die aan het bestaande huis een achterhuis toevoegde26. Het huis werd later uitgebreid met gaanderijen rond een binnenplein en bijkomende woonvolumes. Het woonhuis van Pieter Bladelin en de uitbreiding door Piero de Medici vormen nu samen de westvleugel van het stadspaleis. De oost- en noordvleugels worden overdekt door secundaire gordingenkappen met schaar- en nokgebinten. De westvleugel daarentegen bezit nog zijn oorspronkelijke sporenkappen.\nIn het jongere noordelijk deel zijn kamers ingericht. Hierdoor kon enkel de opstelling van dubbele schaargebinten op de moerbalken van de verdieping en tegen de noordgevel worden vastgesteld, en de dubbele stijlgebinten tegen de zuidgevel27. De telmerken verlopen van noord naar zuid met een bijteken aan de westzijde.\n\n\n\nFiguur 10.8: Dakkap van de westvleugel van Hof Bladelin, Naaldenstraat 21.\n\n\nOok in het zuidelijk deel zijn kamers ingericht, maar hier kon wel een deel van de volledige kap en de ruimte boven de onderste gebinten onderzocht worden. De daksporen hebben een doorsnede van 10 x 10-12 cm en staan hart op hart gemiddeld 36 cm uiteen. De hanenbalken zijn halfhouts verbonden met de sporen en telkens met twee smeedijzeren nagels vastgezet. De daksporen bestaan uit twee stukken. Het deel van de muurplaat tot de onderste fliering is tegen deze fliering opgenageld, terwijl het andere deel met een inkeping op de bovenste fliering rust. De telmerken van de bovenste stukken zijn van zuid naar noord genummerd in twee reeksen, van 1 tot 33 en van 1 tot 7. Voor zover zichtbaar bevinden de onderste stukken zich niet meer in de oorspronkelijke volgorde.\nIn tegenstelling tot de daksporen zijn de gebinten uitgevoerd in snel gegroeid hout. De daksporen worden geschraagd door dubbele schaargebinten en stijlgebinten tegen de eindgevels. Alle verbindingen zijn van het pen-en-gat-type. De stijlgebinten tegen de zuidgevel zijn zonder korbelen tussen de stijl en de dekbalk maar bevatten wel schoren aan de buitenzijde van de stijlen. De onderste dekbalk rust centraal op een zandstenen console. Van het noordelijk stijlgebinte zijn onderaan de korbelen verdwenen en rusten de flieringen nu op een balksleutel. Bovenaan zijn de stijlen schuin opgesteld; er waren van meet af aan geen korbelen. In tegenstelling tot de sporen zijn de telmerken in de gebinten weinig diep ingekerfd. Ze verlopen van zuid naar noord met een bijteken aan de oostkant.\nDe verschillen tussen de daksporen en de gebinten zijn opmerkelijk, maar toch is niet duidelijk of deze kap in één dan wel twee bouwfasen is opgetrokken. Slechts twee van de daksporen vertonen een inkaveling voor een tweede hanenbalk, zodat bezwaarlijk kan gesteld worden dat de gebinten later werden ingebracht in een bestaande sporenkap.\nAcht boorkernen uit evenveel daksporen leverden groeiringreeksen op die samen één middelcurve vormen, waarvan de meest recente jaarring werd gevormd in 1440d. Bij drie gedateerde boorkernen was nog wankant aanwezig waardoor de veldatum kan worden gesitueerd tussen het najaar van 1440 en het voorjaar van 1441d28.\n\n\n10.1.16 Wijnzakstraat 2, huis De Croone\nDit grote bakstenen diephuis uit het einde van de 15de eeuw wordt overdekt door een kap met flieringen op schaargebinten29. De dragende gespannen bestaan uit twee gestapelde schaargebinten met flieringen op windschoren. De gespannen zijn boven verstevigd met een kleine hanenbalk. De spantbenen van de onderste schaargebinten steunen op de balklaag van de tweede verdieping, waar de moerbalken worden gesteund door korbelen en muurstijlen.\n\n\n10.1.17 Wollestraat 53\nDit laatgotische huis, gebouwd door Juan Perez de Malvenda (1511-1606), bestaat uit twee hoofdvleugels, een kleiner dwarsvolume en een poortgebouw30.\nDe straatvleugel\nDe sporen hebben een doorsnede van 7 x 11 cm tot 9 x 9 cm en staan hart op hart 32 tot 37 cm uiteen. De hanenbalken vlakbij de nok zijn halfhouts verbonden met de sporen. De zware gebinten omvatten van west (voorgevel) naar oost: een dubbel stijlgebinte tegen de voorgevel, twee dubbele schaargebinten en een dubbel stijlgebinte tegen de achtergevel. De gebeitelde telmerken op de gebinten bevinden zich enkel aan de noordzijde en verlopen van oost naar west. Alle verbindingen zijn van het pen-en-gat-type, uitgezonderd het boveneinde van de bovenste schoren.\nDe Reievleugel\nDeze woonvleugel omvat een voorhuis en een kleiner achterhuis die door een brandmuur van elkaar gescheiden zijn31. De sporen hebben een doorsnede van gemiddeld 10 x 10 cm en staan hart op hart 40 cm uiteen. Zij bestaan uit twee stukken waarvan het onderste deel op de onderste flieringen genageld is. De hanenbalken vlakbij de nok zijn halfhouts met de sporen verbonden. Van west naar oost staan zware gebinten opgesteld: een dubbel stijlgebinte tegen de gevel, drie dubbele schaargebinten, dubbele schaargebinten aan beide zijden van de brandmuur (bakstenen van 22 x 5 cm groot), een dubbel schaargebinte en een dubbel stijlgebinte tegen de Reiegevel. Alle verbindingen zijn van het pen-en-gat-type, behalve de opgenagelde schoren van de bovenste gebinten. De telmerken op de gebinten lopen van oost naar west met een bijteken aan de noordzijde.\n\n\n\nFiguur 10.9: Wijnzakstraat 2, voorgevel en langsdoorsnede. (tekening L. Devliegher 1975, 442)\n\n\n\n\n10.1.18 Kuipersstraat 23, breedhuis\nHet hoofdgebouw met de bakstenen schermgevel is drie verdiepingen hoog en dateert vermoedelijk uit het einde van de 15de eeuw32. Ten zuiden van het hoofdgebouw bevind zich een jongere en lagere nevenbouw . In dit breedhuis is een oude sporenkap aanwezig met twee dubbele schaargebinten. In tegenstelling tot het hoofdgebouw (zie 10.2.12), waar de sporenparen zijn opgebouwd met twee hanenbalken, hebben de sporenparen in de nevenbouw slechts één hanenbalk."
  },
  {
    "objectID": "10_sporenkappen_flieringen_dubbelschaar.html#sporenkappen-met-flieringen-op-dubbele-schaargebinten-en-met-twee-hanenbalken",
    "href": "10_sporenkappen_flieringen_dubbelschaar.html#sporenkappen-met-flieringen-op-dubbele-schaargebinten-en-met-twee-hanenbalken",
    "title": "10  Sporenkappen met flieringen op dubbele schaargebinten",
    "section": "10.2 Sporenkappen met flieringen op dubbele schaargebinten en met twee hanenbalken",
    "text": "10.2 Sporenkappen met flieringen op dubbele schaargebinten en met twee hanenbalken\n\n10.2.1 Lissewege, schuur van de abdij Ter Doest\nDe abdijschuur van Ter Doest meet binnenwerks 56 op 21 meter en bereikt een nokhoogte van 16,5 m33. De noordelijke en zuidelijke dwarsgevel worden geleed door steunberen en hoge spitsboognissen met blind maaswerk. Poorttoegangen bevinden zich in de oostelijke travee van de dwarsgevels en in de oostelijke langsgevel.\nDe monumentale kapconstructie wordt gedragen door tien spanten waarvan twee tegen de dwarsgevels staan opgesteld34. Achter de stijlen van het onderste gebinte tegen de noordgevel zijn delen van het baksteenmetselwerk weggehakt, een mogelijke aanwijzing dat de huidige dakkap secundair werd ingebracht in een bestaand bakstenen karkas.\nElk spant bestaat uit een 10,45 m hoog stijlgebinte en een schaargebinte. De stijlen van de stijlgebinten hebben een doorsnede van 40 x 40 cm en rusten op korte, dwars geplaatste houten balken die zelf rusten op blokken Doornikse kalksteen. De verbindingen tussen de stijlen en de dekbalken zijn telkens met twee zware korbelen verstevigd. Ook de verbindingen tussen de stijlen en de flieringen op de dekbalken zijn verstevigd met dubbele korbelen. Tussen de twee onderste korbelen is telkens een horizontale balk aangebracht met centraal een kleine stijl die de fliering bijkomend ondersteunt.\nDe inteugels van de zijbeuken rusten op de muurplaten van de langsgevels. Aan de zijde van de middenbeuk zijn de inteugels ingepend in de grote stijlen van de gebinten. De inteugels worden ondersteund door korbelen, aan de kant van de langsgevels geborgen in korte hangende muurstijlen. Op de inteugels staan stijlen met geschoorde flieringen. Centraal in de traveeën van de zijbeuken ligt een die de voet van de kap verbindt met de stijlgebintenconstructie. De schaargebinten dragen een derde fliering.\nElk sporenpaar rust onderaan op blokkelen en kleine standzonen. Ook op de flieringen ligt telkens een blokkeel dat alleen ter hoogte van de tweede fliering voorzien is van een kleine standzoon. Elk sporenpaar bevat twee hanenbalken. De hoeken van de daksporen en de onderste hanenbalken zijn voorzien van korbelen die in het midden van elk vak vervangen zijn door balken tussen de hanenbalken en de blokkelen op de tweede fliering. Alle verbindingen in de kap zijn van het pen-en-gat type. De spanten zijn afzonderlijk getelmerkt. De sporenparen dragen diverse reeksen telmerken. Er zijn ook vlot- en eigenaarsmerken aanwezig.\n\n\n\nFiguur 10.10: Zicht op de monumentale kap van de abdijschuur van Ter Doest. (© Onroerend Erfgoed | K. Vandevorst)\n\n\n\n\n\nFiguur 10.11: Zijaanzichten van de dakkap van de abdijschuur van Ter Doest. (© Onroerend Erfgoed | K. Vandevorst )\n\n\nOp basis van de gotische bouwvormen, de baksteenformaten en het Vlaams metselverband wordt de schuur gedateerd omstreeks 1275, hoewel de chronologie van baksteenformaten in en rond Brugge ook een oudere datering in ongeveer 1200-1260 mogelijk maakt35. Recente natuurwetenschappelijke dateringen suggereren evenwel dat de dakkap een secundaire ingreep zou kunnen zijn.\nReeds in 1993 werd een stuk hout uit de dakkap gesneden door Luc Devliegher en door het KIK met de 14C methode gedateerd in 535 ±25 BP (IRPA-1019). Wanneer gekalibreerd volgens de huidige kalibratiecurves en rekentechnieken, komt dit overeen met een datering tussen 1321 en 1348 of tussen 1391 en 1436 (zie Fig. 10.12). Deze datering werd toen aanzien als totaal niet in overeenstemming met de bouwhistorische datering36. Boorkernen genomen door Dirk de Vries van de Rijksdienst voor het Cultureel Erfgoed – waarvan tien voor verder onderzoek werden geselecteerd– bleken dendrochronologisch niet dateerbaar37. Organisch materiaal uit mortel van de noordgevel werd met 14C gedateerd, wat een gekalibreerde datering opleverde tussen 1293 en 1421, een datering die nog net aansluit op de toen gangbare datering omstreeks 127538. Tijdens dezelfde dateringscampagne werd ook een mortelstaal uit de westgevel genomen voor een 14C analyse, wat resulteerde in ongeloofwaardige dateringen, tussen 942 en 958 of tussen 985 en 1121.\nTijdens de restauratie van de schuur in 2002 werd de dakkap opnieuw onderworpen aan een dendrochronologisch onderzoek. Het Laboratoire de Dendrochronologie (Université de Liège) dateerde de veldatum van het eikenhout tussen 1370 en 1385d. Simultaan dendrochronologisch onderzoek door Kristof Haneca (Universiteit Gent, heden Onroerend Erfgoed) kwam tot een vergelijkbare laat 14de-eeuwse datering, met een veldatum van het hout tussen 1365 en 1370d39. Deze datering sluit dus aan bij de eerder uitgevoerde 14C datering op een stukje hout uit de dakkap.\n\n\n\nFiguur 10.12: Kalibratie van de 14C-datering die werd uitgevoerd op een stuk hout uit de kap van de abdijschuur van Ter Doest. De staalname gebeurde door L. Devliegher in 1992.\n\n\nDe conclusie is dat de kapconstructie waarschijnlijk niet oorspronkelijk is maar pas in de tweede helft van de 14de eeuw in de reeds bestaande schuur werd ingebracht.\n\n\n10.2.2 Vlamingstraat 11, huis De Munte\nZoals blijkt uit de kelder met bakstenen kruisribgewelven onder het voorhuis klimt de oorsprong van dit diephuis op tot de 13de of 14de eeuw40. In zijn huidige vorm is het huis echter voornamelijk een gebouw uit de late 15de eeuw toen de bestaande maar grotendeels vernieuwde gotische gevel in natuursteen werd opgetrokken. De dakkap boven het voorhuis is maar gedeeltelijk bewaard. De daksporen van deze sporenkap op gestapelde gebinten hebben een doorsnede van 9-10 x 12-13 cm. De kap wordt gedragen door schaargebinten en stijlgebinten tegen de voorgevel. De onderste gebinten zijn merkbaar zwaarder uitgevoerd dan de bovenste gebinten.\n\n\n10.2.3 Oude Burg 3\nDit in 1964 gesloopte huis had een schermgevel uit de 15de eeuw, was drie traveeën diep en bezat een houtskelet met balklagen en dakkap41. De kap werd ondersteund door kromstijl- en schaargebinten en stijlgebinten tegen de gevels. Uit de merken en inkavelingen in de bovenste flieringen blijkt dat de kap oorspronkelijk tegen de schermgevel eindigde. De daksporen bestonden uit twee delen, met de las ter hoogte van de onderste flieringen.\n\n\n\nFiguur 10.13: De dakkap van het huis aan de Oude Burg 3.\n\n\n\n\n10.2.4 Philipstockstraat 19, huis De Vliegenden Duivel\nHet hoekpand dateert oorspronkelijk uit de 13de eeuw maar werd grotendeels herbouwd in de 15de of 16de eeuw42. De kapconstructie uit deze periode rust nu op vijf schaargebinten en een stijlgebinte tegen de achtergevel. Het vermoedelijke stijlgebinte bij de voorgevel verdween allicht in 1699, toen de houten straatgevel werd vervangen door de huidige bakstenen gevel. Elk sporenpaar is voorzien van twee halfhouts verbonden hanenbalken. Bij de gebinten zijn de korbelen en de onderkant van de schoren vastgezet met een pen-en-gat verbinding terwijl de bovenkant van de schoren is opgenageld. De telmerken op deze gebinten zijn een ongebruikelijk systeem van strepen, cirkels en halve cirkels. Het is niet duidelijk of deze telmerken zich nog in de juiste volgorde bevinden. Mogelijk zijn de gebinten tijdens een verbouwing ontmanteld en nadien opnieuw samengesteld.\n\n\n\nFiguur 10.14: Bijzondere telmerken op de schaar-gebinten in de dakkap van huis De Vliegende Duivel.\n\n\nDe telmerken op de daksporen bevinden zich niet meer in de juiste volgorde, wat wijst op een verbouwing waarbij waarschijnlijk bijkomende flieringen onder de onderste hanenbalken werden aangebracht. De flieringen worden ondersteund door lichte schaargebinten waarin nagenoeg alle verbindingen zijn opgenageld. De gestapelde schaargebinten zijn dus waarschijnlijk niet de originele opstelling, maar kwamen in twee bouwfasen tot stand.\n\n\n10.2.5 Geldmuntstraat 26\nDit waarschijnlijk omstreeks 1400 gebouwde diephuis wordt door twee brandmuren verdeeld in een voorhuis, middenhuis en achterhuis43. De sporenkap wordt geschraagd door flieringbalken op schaar- en stijlgebinten. In het voorhuis bestaat de draagconstructie uit twee schaargebinten en stijlgebinten tegen de voorgevel en de brandmuur. In het middenhuis zijn er alleen stijlgebinten tegen de brandmuren. De dakkap van het achterhuis omvat een enkel schaargebinte en stijlgebinten tegen de brandmuur en de achtergevel. In al deze gebinten zijn de verbindingen van het pen-en-gat type.\nDe verbindingen tussen de daksporen en de twee hanenbalken zijn halfhouts. In het voorhuis zijn diagonaal geplaatste windlatten tegen de voorgevel aanwezig. De telmerken op de daksporen en de hanenbalken zijn aangebracht van voor naar achter. In het achterhuis verlopen de telmerken in omgekeerde volgorde. De gebinten hebben een eigen nummering van straat- naar achtergevel.\nBij een verbouwing omstreeks 1500 werd een nieuwe straatgevel opgetrokken met vensternissen met een kraalprofiel in de omlijsting en driepassen in de boogvelden. Waarschijnlijk werd de toenmalige dakkap aangepast tijdens deze verbouwing. Bovenop de oorspronkelijke gebinten werd een vlieringzolder aangebracht terwijl onder de onderste hanenbalken bijkomende flieringen op lichte schaargebinten werden opgesteld. Bij deze gebinten zonder telmerken zijn alle verbindingen opgenageld.\n\n\n10.2.6 Oude Burg 11, huis De Tassche\nHet hoekpand is in oorsprong een groot huis uit het begin van de 14de eeuw dat echter in de 15de of 16de eeuw werd heropgebouwd44. In 1718 werd de houten uitkragende gevel, nog afgebeeld op de kaart van Marcus Gerards (1562), vervangen door de huidige bakstenen gevel. Het diephuis was door een nu verdwenen brandmuur verdeeld in een rechthoekig voorhuis en een kleiner, in grondplan bijna vierkant achterhuis. In de kapconstructie kunnen duidelijk twee bouwfasen worden onderscheiden.\nDe dakkap van het huis wordt geschraagd door eikenhouten gebinten met verbindingen van het pen-en-gat type: twee schaargebinten in het voorhuis, stijlgebinten aan beide zijden van de brandmuur waarvan slechts een bewaard bleef, een enkel schaargebinte in het achterhuis en een (verdwenen) stijlgebinte tegen de achtergevel.\nDe telmerken bevinden zich op de gebinten en de flieringen ter hoogte van de schoren. De telmerkenreeks is onvolledig, wat suggereert dat de kap niet bewaard is in de oorspronkelijke opstelling maar ooit werd verplaatst. Mogelijk behoren de gebinten en de flieringen tot een van de oudste bouwfasen van het huis.\nOp de eikenhouten gebinten werd in een latere fase een sporenkap in naaldhout opgericht, bestaande uit de bovenste gebinten en bijhorende flieringen, daksporen en hanenbalken. In dit deel van de dakkap zijn alle verbindingen opgenageld. De verbindingen tussen de daksporen en de hanenbalken zijn halfhouts. De daksporen hebben een doorsnede van 6 x 6 cm en staan hart op hart gemiddeld 30 cm uiteen. Enkele hanenbalken met telmerken zijn wellicht hergebruikte onderdelen.\n\n\n10.2.7 Sint-Jorisstraat 15\nDit hoekpand is het voornaamste bouwvolume in een geheel van vijf laatmiddeleeuwse diephuizen (Sint-Jorisstraat 9-15), gelegen op een groot domein met nog andere bijgebouwen45. Het is het enige van de vijf huizen met een oorspronkelijke dakkap.\nEen op zolderniveau brandmuur verdeelde het pand in een groot voorhuis en een kleiner achterhuis. In het voorhuis bestaat de eikenhouten sporenkap uit drie schaargebinten en stijlgebinten tegen de voorgevel en de brandmuur. In het achterhuis bestaat de deels verbouwde kap uit een schaargebinte en een stijlgebinte tegen de (verdwenen) achtermuur. Bij de onderste zware gebinten zijn alle verbindingen van het pen-en-gat type, behalve de toppen van de schoren die op de flieringen zijn opgenageld. In de lichter uitgevoerde bovenste gebinten zijn alle verbindingen opgenageld. De daksporen hebben een vierkante sectie. Elk sporenpaar is verbonden door twee halfhouts vergaarde hanenbalken.\n\n\n10.2.8 Dijver 17, huis van de Heren van Gruuthuse\nDe voormalige patriciërswoning van de heren van Gruuthuse is een grotendeels 15de-eeuws gebouwencomplex, op het einde van de 19de eeuw gerestaureerd door stadsarchitect Louis Delacenserie (1838-1909)46.\nVleugel tussen hoofd- en Reievleugel\nIn het complex bleef slechts één laatmiddeleeuwse sporenkap integraal bewaard, namelijk in de kleine vleugel ten zuiden van de traptoren in de oksel van de hoofd- en de Reievleugel. De sporenkap wordt gedragen door twee gestapelde schaargebinten. Tegen de gevels stonden waarschijnlijk stijlgebinten waarvan enkel de dekbalken bewaard zijn. Alle verbindingen in de gebinten zijn van het pen-en-gat type. De hanenbalken zijn halfhouts verbonden met de daksporen. De onderste hanenbalken rusten op de bovenste flieringbalken. De gebinten, daksporen en hanenbalken dragen getrokken telmerken. Enkele daksporen zijn vervangen, maar de telmerken op de oorspronkelijke sporen en hanenbalken bevinden zich nog in de juiste volgorde, lopend van oost naar west. Deze vleugel van het complex wordt omstreeks 1425 gedateerd.\nHoofdvleugel\nWellicht iets jonger zijn de twee kapconstructies boven de zuidelijke hoofdvleugel. Delacenserie verving hier weliswaar alle daksporen en plaatste nokgebinten en nokstijlen, maar de onderliggende gestapelde schaargebinten dateren waarschijnlijk nog uit het derde kwart van de 15de eeuw. De gebinten dragen getrokken telmerken, soms met een bijkomend teken. Nagenoeg alle verbindingen zijn van het pen-en-gat type. Zowel in de middenvleugel als in de westvleugel zijn de gebinten tegen de gevels verdwenen.\nIn de hier besproken kapconstructies werden door Delacenserie vlieringzolders ingericht door de opleg van kinderbalken op de dekbalken van de onderste schaargebinten.\n\n\n10.2.9 Burg 11, landhuis van het Brugse Vrije, oude schepenkamer\nIn 1434-1440 liet het kasselrijbestuur van het Brugse Vrije ten zuiden van de grafelijke Love nieuwe gebouwen optrekken, waaronder de schepenkamer47. In 1954-1956 werd de schepenkamer inwendig zwaar verbouwd, maar de balklagen en de kapconstructie zijn nog 15de-eeuws48.\nDe kap telde oorspronkelijk vijf spanten – het spant tegen de noordgevel is verdwenen. Aan de zuidkant bestaat het spant uit gestapelde stijlgebinten, de overige drie spanten bestaan uit gestapelde schaargebinten. De telmerken zijn van noord naar zuid aangebracht met een bijteken aan de westkant. Alle verbindingen zijn van het pen-en-gat type. De sporen hebben een doorsnede van 10 x 8 cm en staan hart op hart gemiddeld 30 cm uiteen. Elk sporenpaar telt twee hanenbalken waarvan de onderste rust op de bovenste flieringen49.\n\n\n10.2.10 Hoogstraat 25, huis De Biekorf, nadien De Kroon\nDe huidige dakkap is duidelijk jonger dan het oorspronkelijke huis (zie 12.6) en dateert uit de 15de tot 16de eeuw50. Afgezien van de oudere hergebruikte sporen bestaan de veertien sporenparen hoofdzakelijk uit naaldhoutstammetjes van 9 x 9 tot 11 x 11 cm die hart op hart 40 tot 60 cm uiteen staan. Elk sporenpaar is voorzien van twee halfhouts opgenagelde hanenbalken. Tegen de oostelijke zijgevel staan gestapelde stijlgebinten terwijl de huidige scheidingsmuur met het pand Ridderstraat 21 gestapelde schaargebinten bevat. De verbindingen tussen de stijlen, dekbalken en korbelen is telkens van het pen-en-gat type. De schoren zijn opgenageld. Bij de onderste gebinten is de dekbalk halfhouts verbonden met de daksporen. Het hout in deze gebinten is ten dele hergebruikt.\n\n\n10.2.11 Sint-Janshospitaal, zusterklooster, zuidwestelijke vleugel\nDe 57 sporenparen van de kap zijn opgebouwd met sporen met een sectie van 11 x 11 cm en hart op hart 36 tot 40 cm uiteen staan51. De daksporen bestaan uit twee delen waarvan het onderste deel tegen de onderste fliering is opgenageld. Hier bevinden zich telmerken die van west naar oost zijn aangebracht. Aan de zuidzijde is de reeks nagenoeg volledig, aan de noordzijde daarentegen zijn veel houtstukken vervangen. Het eerste sporenpaar is niet getelmerkt. Tegen de eindgevels zijn aan de binnenzijde van de sporen windlatten aangebracht. De windlatten bestaan uit twee delen: het bovenste deel van geveltop naar bovenste fliering, het onderste deel tussen de bovenste en onderste fliering. Elk sporenpaar is voorzien van twee halfhouts verbonden en getelmerkte hanenbalken. Een groot aantal van de onderste hanenbalken zijn hergebruikte daksporen, zoals blijkt uit de open pengaten voor hanenbalken.\nVan west naar oost omvat de kap een dubbel stijlgebinte tegen de gevel, vijf dubbele schaargebinten en een dubbel stijlgebinte tegen de eindgevel. De gebinten bestaan uit houtstukken met een zware sectie zijn genummerd van west naar oost met bijteken aan de noordzijde. De flieringen en bijgaande schoren dragen een eigen doorlopende nummering van 1 tot 12 met bijteken aan de noordzijde. Alle verbindingen zijn van het pen-en-gat type. De dakhelling bedraagt 57°.\nDeze vleugel, reeds afgebeeld op de stadskaart van Marcus Gerards uit 1562, werd wellicht gebouwd kort na de oprichting van de oudste, oostelijke vleugel uit 1539-1540. De kapconstructie kan daarom tussen 1540 en 1562 worden gedateerd.\n\n\n10.2.12 Kuipersstraat 23, diephuis\nHet diephuis met de hoge bakstenen schermgevel dateert vermoedelijk uit het einde van de 15de eeuw52. Ten zuiden bevind zich een jonger en lager breedhuis (zie 10.1.18). De dakkap van het diephuis is opgebouwd met zeven dubbele schaargebinten en sporenparen met twee hanenbalken. In het aanpalende breedhuis hebben de sporenparen slechts één hanenbalk.\n\n\n\nFiguur 10.15: Doorsnede van Kuipersstraat 23. (tekening: L. Devliegher 1975, 189)\n\n\n\n\n10.2.13 Sint-Jakobsstraat 64, huis Het Schietspel\nOpvallend in de sporenkap van dit diephuis is het knoestige hout en de ruw of niet gekantrechte sporen53. De sporen hebben een sectie van 8 x 8 tot 10 x 10 cm en staan hart op hart 36 tot 44 cm uiteen. Zij zijn in twee stukken uitgevoerd, waarbij het onderste gedeelte tegen de onderste fliering is opgenageld. Ter hoogte van de gebinten zijn de sporen in de dekbalk ingelaten en met een houten toognagel vastgezet. De muurplaat ligt op een 1,1 m hoge borstwering. De westelijke borstwering verdween bij de uitbreiding van het huis over een brandstraatje. De hanenbalken zijn halfhouts verbonden met de sporen en telkens met twee smeedijzeren nagels vastgezet. De onderste hanenbalken liggen op de onderste flieringen.\nDe dakkap werd oorspronkelijk van zuid (achtergevel) naar noord geschraagd door een stijlgebinte, een schaargebinte, opnieuw een stijlgebinte, een schaargebinte en ten slotte een stijlgebinte dat verdween bij de sloop van de oorspronkelijke uitkragende houten gevel. De jaarankers in de bakstenen bovenbouw van de huidige gevel dateren deze verbouwing in 1674. Door de afwisseling van schaar- en stijlgebinten staan de spantbenen van de gebinten niet op één lijn: de spantbenen van de stijlgebinten staan meer naar binnen.\nDe getrokken telmerken op de dekbalken en de binnenzijde van de stijlen verlopen van zuid naar noord met een bijteken aan de westzijde. Op de zijkanten van de stijlen en de onderkant van de flieringen is een afzonderlijke doorlopende nummering van 1 tot 8 aangebracht, met bijteken aan de westzijde. De stijlen zijn met een blokkeel in de borstwering verankerd. Alle verbindingen zijn van het pen-en-gat type. In de dekbalk van het middelste stijlgebinte zijn de inkavelingen zichtbaar van een stijlwand die het onderste deel van de zolder in twee kamers verdeelde. Op de dekbalken van de gebinten liggen de kinderbalken van een vlieringzolder.\n\n\n\nFiguur 10.16: De dakkap van Sint-Jakobsstraat 64. (© Onroerend Erfgoed | K. Vandevorst)\n\n\nTer hoogte van de vlieringzolder wordt de kap van zuid naar noord geschraagd door een stijlgebinte tegen de achtergevel, drie schaargebinten en een verdwenen gebinte bij de voorgevel. Alle verbindingen zijn van het pen-en-gat type, behalve de schoren die boven- en onderaan zijn opgenageld. De getrokken telmerken op de dekbalken en de stijlen verlopen van zuid naar noord met een bijteken op westkant.\nVan de vijf boorkernen voor dendrochronologisch onderzoek leverde slechts één staal een einddatering, in 1413d. Na toevoeging van het aantal ontbrekende spintringen kan de veldatum gesitueerd worden tussen 1413 en 1428d54.\n\n\n10.2.14 Gouden-Handstraat 17\nDit monumentale huis omvat een westelijke diephuis en een oostelijk breedhuis55. Het diephuis is door een bakstenen dwarsmuur (formaat 20 x 5 cm) verdeeld in een voorhuis en een kleiner achterhuis. De bestaande sporenkap kwam in twee bouwfasen tot stand.\nTot de eerste fase behoren de onderste gebinten in mooi gekantrecht hout. Van zuid (straatgevel) naar noord staan opgesteld: een stijlgebinte, drie schaargebinten, twee stijlgebinten aan beide zijden van de dwarsmuur, twee schaargebinten en waarschijnlijk een stijlgebinte dat verdween bij de uitbreiding van het diephuis. Alle verbindingen zijn van het pen-en-gat type. De telmerken zijn aangebracht van zuid naar noord.\nIn de tweede fase werden (enkel) op de bestaande schaargebinten bijkomende schaargebinten geplaatst en werden alle daksporen vernieuwd. Het hout van de tweede bouwfase is veel lichter en ruwer afgewerkt dan in de eerste bouwfase. De sporen hebben gevarieerde secties (gemiddeld 8 x 8 cm) en staan hart op hart gemiddeld 40 cm uiteen. De twee bewaarde hanenbalken zijn halfhouts op de daksporen genageld. Ook de verbindingen in de toegevoegde gebinten zijn opgenageld. De onderste hanenbalken rustten op de flieringen van de bovenste gebinten.\nTijdens een derde bouwfase werden nagenoeg alle hanenbalken verwijderd en werden gordingen, schoren, kleine nokstijlgebinten en een nokbalk ingebracht.\n\n\n10.2.15 Langerei 1\nDe kap van dit huis bestaat uit grotendeels hergebruikte onderdelen, zowel in eiken- als naaldhout56. De sporen hebben een doorsnede van gemiddeld 10 x 10 cm en staan hart op hart 36 tot 38 cm uiteen. De twee hanenbalken zijn halfhouts verbonden met de daksporen en telkens met twee ijzeren nagels vastgezet. De telmerken bevinden zich niet meer in de juiste volgorde. Tegen de achtergevel zijn schuine windlatten ingelaten op de binnenzijde van de sporen.\nDe drie dubbele schaargebinten van de dakkap staan op evenveel moerbalken met zware korbeelstellen. Alle verbindingen in de gebinten zijn opgenageld. De onderste gebinten hebben een grotere sectie dan de bovenste. Centraal op de dekbalk van de onderste gebinten ligt een derde fliering. De drie flieringen dragen de dwarse balkjes van een vlieringzolder57. Er zijn geen gebinten tegen de eindgevels."
  },
  {
    "objectID": "11_gordingenkappen.html#gordingenkappen-op-gestapelde-schaargebinten",
    "href": "11_gordingenkappen.html#gordingenkappen-op-gestapelde-schaargebinten",
    "title": "11  Gordingenkappen",
    "section": "11.1 Gordingenkappen op gestapelde schaargebinten",
    "text": "11.1 Gordingenkappen op gestapelde schaargebinten\n\n11.1.1 Stadhuis van Damme\nDe kap van het stadhuis van Damme bestaat uit acht getelmerkte gespannen van telkens drie gestapelde schaargebinten1. Een nokgording – met centrale, geschoorde stijl die een nokbalk ondersteunt – ontbreekt echter. Op de dekbalken van de schaargebinten rusten de flieringen. Tussen de kromstijlen van de schaargebinten zijn gordingen aangebracht. Tussen de gordingen en de flieringen bevinden zich vervolgens de kepers van de dakkap. De flieringen worden bijkomend gesteund door kruisende schoren die steunen op de gordingen. In het verlengde van deze schoren bevinden zich, onder de gordingen en tegen de kromstijlen van de schaargebinten, kleine windschoren. In totaal zijn er aan beide zijden van de kap drie rijen van dergelijke Sint-Andreaskruisen, behalve aan de straatzijde, waar de onderste rij werd verwijderd tijdens de restauratie van het stadhuis in 1859-1869. De bovenste kepers zijn nabij de nok verbonden met een hanenbalk die in de gespannen op het bovenste flieringenpaar ligt.\nDe kap op het traptorentje tegen de achtergevel van het stadhuis bestaat uit sporen op een klein schaargebint met flieringen op windschoren. De sporen worden verbonden door een hanenbalk die rust op de flieringen.\nDe bouw van het stadhuis is goed gedocumenteerd dankzij de bewaard gebleven bouwrekeningen2. In 1461 besliste het stadsbestuur van Damme om een nieuw stadhuis te laten bouwen. De werken, naar een ontwerp van de Brusselse aannemer Godevaert de Bosschere en Jan van Herne, timmerman uit Sluis, werden aanbesteed in 1463. Het volgende jaar werd het oude stadhuis afgebroken en begon de bouw van het nieuwe stadhuis. In 1467 was het stadhuis grotendeels voltooid. Het bouwhout werd hoofdzakelijk aangekocht in Sluis en was aangevoerd uit Amsterdam."
  },
  {
    "objectID": "11_gordingenkappen.html#gordingenkappen-met-nokgebinten-op-enkele-schaargebinten",
    "href": "11_gordingenkappen.html#gordingenkappen-met-nokgebinten-op-enkele-schaargebinten",
    "title": "11  Gordingenkappen",
    "section": "11.2 Gordingenkappen met nokgebinten op enkele schaargebinten",
    "text": "11.2 Gordingenkappen met nokgebinten op enkele schaargebinten\n\n11.2.1 Braambergstraat 10, noordvleugel\nHet breedhuis op de hoek van de Braambergstraat en de Jozef Suvéestraat maakte deel uit van een groter geheel dat duidelijk herkenbaar is op het stadszicht van Marcus Gerards uit 15623 (zie ook: 8.1.9, Jozef Suvéestraat 2). Het huis was toen eigendom van Charles de Benecourt, heer van Lattiloye. De noordvleugel is een woongedeelte van 14,6 m lang en 5,3 m breed. Een brandmuur verdeelt de vleugel in een groot rechthoekig deel en een kleiner, bijna vierkant deel. Deze indeling is echter niet doorgetrokken op de zolder.\nDe dakkap rust op drie spanten die op de brandmuur en moerbalken staan opgesteld. Elk spant bestaat uit een schaargebint en een nokgebint. Er zijn geen spanten tegen de eindgevels. De kepers hebben een doorsnede van 8 x 8 cm en staan hart op hart 30 tot 35 cm uiteen. Aan de zuidkant zijn nagenoeg alle kepers behouden. De kepers aan de noordkant werden ingekort toen in de 19de eeuw de straatgevel werd verhoogd.\n\n\n\nFiguur 11.1: De dakkap van het stadhuis van Damme. (© Onroerend Erfgoed | K. Vandevorst)\n\n\nAlle verbindingen van de schaargebinten zijn van het pen-en-gat type, behalve de onderaan opgenagelde schoren. De verbindingen in de nokgebinten zijn eveneens van het pen-en-gat type. De nokgebinten zijn eveneens met een pen-en-gat verbinding bevestigd aan de onderliggende schaargebinten. De langse schoren naar de nokbalk zijn onderaan opgenageld. De twee bewaarde hanenbalken zijn met pen-en-gat verbindingen in de kepers geborgen. De verbinding tussen de nokstijlen en de gehalveerde hanenbalken is halfhouts.\n\n\n\nFiguur 11.2: Dakkap van de noordvleugel van het huis aan de Braambergstraat 10.\n\n\nDe gekapte telmerken op de gebinten zijn aangebracht van oost naar west. De noordelijke telmerken zijn voorzien van een bijkomend streepje.\n\n\n11.2.2 Braambergstraat 10, oostvleugel\nDe oostvleugel langs de Jozef Suvéestraat vormt de verbinding tussen het woongedeelte in de Braambergstraat en het grotere woonhuis Jozef Suvéestraat 2. De vleugel bestaat uit twee delen: een zuidelijk volume van 4,45 x 6,4 m binnenwerks en een ongeveer 16,5 m lange verbindingsvleugel. De dakkap van de oostvleugel is echter een doorlopend geheel, vandaag verdeeld over twee eigendommen.\nHet deel van de dakkap in Braambergstraat telt zes spanten, opgebouwd uit schaar- en nokgebinten. Alleen de spanten I en II boven de meest noordelijke travee zijn nagenoeg volledig bewaard. Boven de andere traveeën werd het westelijk dakvlak verbouwd tijdens de verhoging van de westelijke binnengevel. Hierbij verdwenen de spantbenen, de korbelen en alle hanenbalken.\nConstructief is de kap identiek aan de kap boven de noordvleugel. Belangrijk verschil echter is dat elk keperpaar hier twee in plaats een hanenbalk bevat. Ter hoogte van de spanten zijn de bovenste gehalveerde hanenbalken halfhouts verbonden met de nokstijl. De onderste hanenbalken van de spanten zijn verbonden met de nokstijlschoren.\nDe kap werd gelijktijdig opgetrokken met de kap van de noordvleugel. De telmerken op de nokgebinten vertonen een coherente volgorde van noord naar zuid. Dit is echter niet het geval bij de schaargebinten waarvan ook de afwerking en de houtkwaliteit merkbaar verschillend is van de andere onderdelen in de kap. Wellicht zijn de schaargebinten afkomstig uit een oudere sporenkap.\n\n\n\nFiguur 11.3: Dakkap van de oostvleugel van het huis aan de Braambergstraat 10.\n\n\nDe balksleutels van de moerbalken onder de schaargebinten kunnen worden gedateerd in de late 16de eeuw tot de eerste helft van de 17de eeuw.\n\n\n11.2.3 Predikherenstraat 31\nHet achterhuis van het 18de-eeuwse herenhuis is merkelijk ouder4. Het was oorspronkelijk een vrijstaand gebouw (5,5 m diep en 6 m breed) dat nadien werd opgenomen in een groter geheel. De gaaf bewaarde kapconstructie rust op twee schaargebinten en stijlgebinten tegen de eindgevels. Op de schaar- en stijlgebinten staan vier nokgebinten met geschoorde nokstijlen. De telmerken van de gebinten hebben rechts een bijkomend teken. De 18 sporenparen bevatten elk één hanenbalk. De telmerken op de hanenbalken verlopen van voorgevel naar achtergevel. De eikenhouten onderdelen zijn bijzonder verzorgd afgewerkt. Alle verbindingen zijn van het pen-en-gat-type.\nDe dakhelling bedraagt 56°.\n\n\n11.2.4 Sint-Jansplein 12\nDe licht uitgevoerde kap van het woonhuis telt twee spanten, opgebouwd uit schaargebinten en nokgebinten met geschoorde nokstijlen5. Nagenoeg alle verbindingen zijn opgenageld. Vlakbij de nok zijn een tiental kleine, halfhouts opgenagelde hanenbalkjes bewaard. Er staan geen spanten tegen de gevels.\nDe gebinten en kepers bestaan grotendeels uit hergebruikte onderdelen. Deze zijn afkomstig uit een sporenkap met twee halfhouts verbonden hanenbalken per sporenpaar. Sommige getrokken telmerken zijn voorzien van een bijteken.\nHet bovendeel van de straatgevel werd wellicht in de 17de eeuw opgetrokken ter vervanging van een houten gevel. De huidige kap behoort mogelijk tot deze verbouwing."
  },
  {
    "objectID": "11_gordingenkappen.html#gordingenkappen-met-nokgebinten-op-gestapelde-schaargebinten.",
    "href": "11_gordingenkappen.html#gordingenkappen-met-nokgebinten-op-gestapelde-schaargebinten.",
    "title": "11  Gordingenkappen",
    "section": "11.3 Gordingenkappen met nokgebinten op gestapelde schaargebinten.",
    "text": "11.3 Gordingenkappen met nokgebinten op gestapelde schaargebinten.\n\n11.3.1 Landhuis van het Brugse Vrije, vierschaar, schepenkamer en vertrekkamer\nIn het begin van de 16de eeuw liet het kasselrijbestuur van het Brugse Vrije een nieuwe schepenkamer, vierschaar en vertrekkamer bouwen tussen de Reie en de gebouwen uit 1434-14406. De kappen van deze 16de-eeuwse uitbreiding bestaan uit spanten met twee gestapelde schaargebinten en nokgebinten met geschoorde nokstijlen. De flieringen liggen telkens op de dekbalken van de gebinten. Bijkomende gordingen bevinden zich halverwege de gebintpoten. Alle verbindingen zijn van het pen-en-gattype. Elk sporenpaar is voorzien van een hanenbalk dichtbij de nok.\nSchepenkamer (1520-1523)\nDe kap telt vijf spanten waarvan twee tegen de eindgevels. De kepers hebben een doorsnede van 12 x 12 cm en liggen hart op hart gemiddeld 25 tot 30 cm uiteen. De telmerken op de gebinten zijn aangebracht van zuid naar noord aangebracht met een bijteken aan de westkant.\nVertrekkamer (1520-1523)\nDe kap telt vijf spanten waarvan twee tegen de eindgevels. De kepers hebben een doorsnede van 12 x 12 cm en liggen hart op hart gemiddeld 30 cm uiteen. De telmerken op de gebinten zijn aangebracht van noord naar zuid aangebracht met een bijteken aan de westkant.\nVierschaar (1523-1524)\nDe kap telt acht spanten waarvan een tegen de oostgevel is geplaatst. De kepers hebben een doorsnede van 9 x 10 cm en liggen hart op hart gemiddeld 35 cm uiteen. De telmerken tellen van oost naar west op van II tot VII, telkens met een bijteken aan de zuidkant. De twee meest westelijke spanten zijn zonder telmerken.\n\n\n11.3.2 Vlamingstraat 2\nIn dit pand is een gordingenkap met schaar- en nokgebinten bewaard gebleven. Het oorspronkelijke diephuis werd waarschijnlijk reeds in de 17de eeuw opgedeeld.\n\n\n11.3.3 Onze-Lieve-Vrouwekerk, oostelijk deel van de zuidelijke zijbeuk\nDe jongste van de dakkappen in de Onze-Lieve-Vrouwekerk rust op zes gestapelde schaargebinten en nokgebinten die, net zoals de kepers, in opvallend mooi gekantrecht hout zijn uitgevoerd7. De schaarbenen zijn telkens met een pen-en-gatverbinding en een toognagel in de onderliggende balken vastgezet. Halverwege de schaarbenen van de onderste schaargebinten zorgt een gording voor een bijkomende verstijving van de constructie. De nokgebinten bestaan uit een nokstijl, in de dwarse richting met schoren naar de dekbalken van de bovenste schaargebinten, in de langse richting met schoren naar de nokgording. Dichtbij de nok zijn kleine hanenbalkjes ingebracht. Alle verbindingen zijn van het pen-en-gat-type en met één of twee houten toognagels vastgezet.\nDe dakhelling bedraagt 57°.\n\n\n\nFiguur 11.4: Dakkap van het oostelijk deel van de zuidelijke zijbeuk van de O.L.V.-kerk. (foto: © O. Pauwels)\n\n\nHet oostelijke deel van de zuidelijke zijbeuk is nog niet afgebeeld op de stadskaart van Marcus Gerards uit 1562, zodat deze kap ten vroegste in de tweede helft van de 16de eeuw kan gedateerd worden.\n\n\n11.3.4 Ezelstraat 2\nAan het begin van de Ezelstraat, langs de Pottenmakersrei, bevindt zich een huis waarvan de oudste delen wellicht opklimmen tot de 16de eeuw8. Aan straatzijde staat een klein diephuis, daarachter een dwarsvleugel die in de 17de of 18de eeuw werd verbouwd bij de aanbouw van een derde bouwvolume met een korfboogpoort. De achterste volumes worden overdekt door gordingenkappen met schaar- en nokgebinten.\nDe oudere dakkap van het voorhuis is een constructie met nok- en hanenbalken. Tegen de achtergevel staan gestapelde stijlgebinten en een nokgebinte. De overige drie spanten bestaan uit gestapelde schaargebinten en nokgebinten met geschoorde nokstijlen. Er is geen spant tegen de voorgevel; de gordingen rusten er op balksleutels. Alle verbindingen in het gebinte zijn van het pen-en-gat-type, behalve de opgenagelde onderzijden van de windschoren. De telmerken bestaan aan de ene zijde uit getrokken strepen, aan de overzijde uit gaatjes die met een guts zijn aangebracht. De telmerken zijn van achter- naar voorgevel aangebracht.\nDe keperparen zijn elk voorzien van een halfhouts verbonden hanenbalk. De getrokken telmerken op de kepers en de hanenbalken bevinden zich niet in de juiste volgorde. Er zijn twee types van kepers in de kap: eikenhouten kepers met een vierkante sectie en ronde kepers in naaldhout. Wellicht zijn de eikenhouten kepers afkomstig uit een oudere kapconstructie. In het eerste vak van de dakkap aan straatzijde bevinden zich een aantal vernieuwde kepers.\nHet huis staat met een bakstenen gevel afgebeeld op de kaart van Marcus Gerards (1562).\n\n\n11.3.5 Sint-Janshospitaal, zusterklooster, oostvleugel\nDe oostvleugel is het oudste deel van het zusterklooster, gebouwd in 1539-15409. In de oostelijke helft van de kap werden in 1806 meidenkamers en opslagruimtes ingericht, terwijl de westelijke helft als zolderruimte behouden bleef.\nDe sporen hebben een doorsnede van gemiddeld 11 x 11 cm en staan hart op hart gemiddeld 30 cm uiteen. Het onderste gedeelte van de sporen is op de onderste fliering genageld. Elk sporenpaar telt een kleine hanenbalk dichtbij de nok. De kap telt negen spanten, opgebouwd uit dubbele gebinten en geschoorde nokstijlgebinten. Van west naar oost bevat de dakkap twee dubbele stijlgebinten, zes dubbele schaargebinten en een dubbel stijlgebint tegen de oostgevel. Het stijlgebint tegen de westgevel heeft een bijkomende schoor tegen de buitenkant van de stijlen van het onderste gebint. Halverwege de onderste schaarbenen is een gording aangebracht. De telmerken op de gebinten zijn aangebracht van oost naar west.\n\n\n\nFiguur 11.5: Dakkap van de oostvleugel van het zusterklooster van het Sint-Janshospitaal.\n\n\nUit bouwsporen op de zolder is duidelijk dat de oorspronkelijke gevels en ook de kap oorspronkelijk lager waren. Deze toestand is nog zichtbaar op het stadsplan van Marcus Gerards uit 1562. De bestaande toestand met een hogere kap op de oostvleugel van het zusterklooster is reeds zichtbaar op het panoramisch stadsplan van Sanderus uit 1641. De verbouwing van de oostvleugel en de oprichting van de kapconstructie moet bijgevolg gesitueerd worden omstreeks 1600.\n\n\n11.3.6 Steenstraat 40, ambachtshuis van de schoenmakers\nDe eikenhouten kap van het in 1527-1528 gebouwde ambachtshuis werd vermoedelijk gebouwd onder leiding van meester-timmerman B. de Hane10. Elk spant bestaat uit twee gestapelde gebinten en een nokgebinte met geschoorde nokstijl. Tegen de eindgevels staan stijlgebinten opgesteld, in de zolderruimte vier schaargebinten. Elk sporenpaar is voorzien van een hanenbalk. Alle verbindingen zijn van het pen-en-gat type."
  },
  {
    "objectID": "12_onzekereTypologie.html#jan-van-eyckplein-8-huis-de-roode-steen",
    "href": "12_onzekereTypologie.html#jan-van-eyckplein-8-huis-de-roode-steen",
    "title": "12  Sporenkappen van onzekere typologie",
    "section": "12.1 Jan van Eyckplein 8, Huis De Roode Steen",
    "text": "12.1 Jan van Eyckplein 8, Huis De Roode Steen\nDit bakstenen huis was aan de drie straatgevels voorzien van zeven waterlijsten in Doornikse steen waarvan slechts enkele verspreide fragmenten bewaard bleven1. De huidige dakconstructie dateert uit het midden van de 15de eeuw (zie 8.2.6, fig. 67) maar bevat veel hergebruikt hout uit een oudere sporenkap. De oude daksporen hebben een uitgesproken rechthoekige sectie en elk sporenpaar was verstevigd door twee halfhouts verbonden hanenbalken. Op basis van het bewaarde materiaal lijkt het zeer waarschijnlijk dat deze oude kap een sporenkap was.\nDe zeven stalen die uit dit hergebruikmateriaal werden genomen leverden een curve op waaruit een gemiddelde kon worden berekend. Vergelijking met de referentiekalenders laat toe de jongste gemeten jaarring in 1224d te dateren. Dit betekent dat, na toevoeging van het geschatte aantal ontbrekende jaarringen, het vellen van de bomen moet worden gesitueerd tussen 1225 en 1240d2."
  },
  {
    "objectID": "12_onzekereTypologie.html#stadhuis-van-brugge",
    "href": "12_onzekereTypologie.html#stadhuis-van-brugge",
    "title": "12  Sporenkappen van onzekere typologie",
    "section": "12.2 Stadhuis van Brugge",
    "text": "12.2 Stadhuis van Brugge\nDe 14de-eeuwse kap van het stadhuis (zie 9.2) bevat veel hergebruikte onderdelen3. De inkepingen op sommige hanenbalken tonen aan dat zij oorspronkelijk daksporen waren waarin hanenbalken waren ingelaten. Bij de dendrochronologische analyse bleek bovendien dat een aantal standzonen eveneens afkomstig waren uit een oudere kap. De drie stalen die tot deze groep behoren konden samengevoegd worden tot een 173 jaar lange middelcurve. Vergelijking met de referentiekalenders laat toe de jongste gemeten jaarring in 1218d te dateren. Dit betekent dat, rekening houdend met het geschatte aantal ontbrekende jaarringen, het vellen van de bomen tussen 1226 en 1244d moet worden gesitueerd4.\nDe 13de-eeuwse balken zijn misschien afkomstig van het Ghyselhuus, de grafelijke gevangenis die in de jaren 1370 werd afgebroken om plaats te maken voor het huidige stadhuis5."
  },
  {
    "objectID": "12_onzekereTypologie.html#vlamingstraat-82",
    "href": "12_onzekereTypologie.html#vlamingstraat-82",
    "title": "12  Sporenkappen van onzekere typologie",
    "section": "12.3 Vlamingstraat 82",
    "text": "12.3 Vlamingstraat 82\nDe 13de-eeuwse oorsprong van dit huis is duidelijk aan de achterzijde waar muurfragmenten in het baksteenformaat 30 x 8 cm bewaard is6. De dakkap is een 18de-eeuwse gordingenkap met schaar- en nokstijlgebinten. Een groot aantal kepers hebben een uitgesproken rechthoekige doorsnede (19 x 9 cm) en vertonen inkepingen voor telkens twee halfhouts verbonden hanenbalken. Deze sporen laten minstens de reconstructie toe van een sporenkap met twee hanenbalken per sporenpaar. Al blijft het onduidelijk of er een langsverbinding was of niet."
  },
  {
    "objectID": "12_onzekereTypologie.html#vlamingstraat-45",
    "href": "12_onzekereTypologie.html#vlamingstraat-45",
    "title": "12  Sporenkappen van onzekere typologie",
    "section": "12.4 Vlamingstraat 45",
    "text": "12.4 Vlamingstraat 45\nDit diephuis is met een maximale lengte van 23,6 m en een breedte van 7,95 m één van de grootste middeleeuwse bakstenen huizen in Brugge7. De oorspronkelijke kapconstructies zijn verdwenen, maar in de waarschijnlijk 18de-eeuwse dakkap van het voorhuis behoren een groot aantal kepers tot een middeleeuwse sporenkap. Hoogstwaarschijnlijk betrof het een sporenkap met twee halfhouts verbonden hanenbalken per sporenpaar. Op enkele sporen is duidelijk dat er aan de buitenkant een schuine windlat op bevestigd was.\nOnderzoek van de originele sporen toonde aan dat het ging om eikenhout met een snelle groei die een goed dendrochronologisch resultaat in de weg stond. Er werden geen stalen genomen."
  },
  {
    "objectID": "12_onzekereTypologie.html#vlamingstraat-17-ambachtshuis-van-de-kuipers",
    "href": "12_onzekereTypologie.html#vlamingstraat-17-ambachtshuis-van-de-kuipers",
    "title": "12  Sporenkappen van onzekere typologie",
    "section": "12.5 Vlamingstraat 17, ambachtshuis van de Kuipers",
    "text": "12.5 Vlamingstraat 17, ambachtshuis van de Kuipers\nDe oudste bouwfase van dit huis is enkel in de kelder bewaard gebleven8. De afmetingen van de bakstenen (29 x 6 cm) laten toe om de oorspronkelijke kern van het pand te dateren in ongeveer 1260-1300. Metselwerk in bakstenen van 26 x 6 cm suggereren een verbouwing van het huis in het eerste derde van de 14de eeuw. Het huis, dat in de 14de eeuw bekend was als Den Baers, staat op de kaart van Marcus Gerards uit 1562 afgebeeld met een hoge schermgevel met arkeltorentjes. Het pand werd ingrijpend verbouwd in 1768. De bestaande dakkap dateert uit deze periode maar bevat veel hergebruikmateriaal uit oudere sporenkappen. De sporen hebben een doorsnede van 10 x 10 cm maar de overgrote meerderheid is uitgesproken rechthoekig (9 x 12 cm of 10 x 14 cm). Elk sporenpaar was voorzien van twee halfhouts verbonden hanenbalken die met één toognagel waren vastgezet."
  },
  {
    "objectID": "12_onzekereTypologie.html#hoogstraat-25-huis-de-biekorf-nadien-de-kroon",
    "href": "12_onzekereTypologie.html#hoogstraat-25-huis-de-biekorf-nadien-de-kroon",
    "title": "12  Sporenkappen van onzekere typologie",
    "section": "12.6 Hoogstraat 25, huis de biekorf, nadien de kroon",
    "text": "12.6 Hoogstraat 25, huis de biekorf, nadien de kroon\nHet oorspronkelijke huis uit het einde van de 13de eeuw, gebouwd in baksteen van het formaat 29 x 6,5 cm, omvatte het hoekhuis Ridderstraat 21 en het pand in de Hoogstraat9. De rechter zijgevel van Hoogstraat 25 is nog grotendeels oorspronkelijk en vertoont nu dichtgemaakte vensteropeningen in spitsboog- of driepasnissen ter hoogte van de zolder. De bestaande kapconstructie (10.2.10) bevat hergebruikmateriaal dat waarschijnlijk afkomstig is van de oorspronkelijke sporenkap: zeven zware daksporen met een rechthoekige sectie (7 x 14 cm, 9 x 16 cm, 11 x 18 cm en 9,5 x 20 cm) en inkavelingen van twee halfhouts verbonden hanenbalken.\nUit de vermelde daksporen werden vijf boorkernen genomen, die samen een middelcurve vormen waarvan de jongste jaarring dateert uit 1275d. Bij twee van de onderzochte boorkernen was de wankant aanwezig, wat toelaat de veldatum te situeren in de maand april of mei van 1275d10."
  },
  {
    "objectID": "12_onzekereTypologie.html#grauwwerkersstraat-6",
    "href": "12_onzekereTypologie.html#grauwwerkersstraat-6",
    "title": "12  Sporenkappen van onzekere typologie",
    "section": "12.7 Grauwwerkersstraat 6",
    "text": "12.7 Grauwwerkersstraat 6\nDe bestaande kap van het huis kwam duidelijk tot stand door de verbouwing van een oudere kap (10.1.12)11. In deze oude kap hebben de daksporen een sectie van 10 x 15 cm, en was elk sporenpaar voorzien van twee halfhouts verbonden hanenbalken. Er waren blijkbaar geen standzonen of korbelen."
  },
  {
    "objectID": "13_bibliografie.html",
    "href": "13_bibliografie.html",
    "title": "13  Bibliografie",
    "section": "",
    "text": "Beernaert B., Delfosse J. & De Meester T. 2007: Zeven eeuwen stadsgeschiedenis in een huis. Bewonings- en bouwgeschiedenis van het huis Gouden-Handstraat 21 in Brugge, Brugge.\nBuyle M. 1995: Een puzzel op de schouw en draken op de muren. Merkwaardige muurschilderingen uit de late 14de eeuw in een Brugs woonhuis, M&L. Monumenten & Landschappen 14.1, 6-27.\nCoomans T. 2006: De oudste dakconstructie in de Leuvense binnenstad: bouwhistorisch onderzoek in de predikherenkerk (prov. Vlaams-Brabant), Relicta. Archeologie, Monumenten- en Landschapsonderzoek in Vlaanderen 1, 183-212.\nCoomans T. & Van Eenhooge D. 2005: De 13de-eeuwse oostvleugel van het Predikherenklooster te Leuven, M&L. Monumenten & Landschappen 24.5, 35-50.\nde Vries Dirk J. 2000: Vergelijkend natuurwetenschappelijk onderzoek, Bulletin van de Koninklijke Nederlandse Oudheidkundige Bond 99.3, 74-84.\nDe Witte H. 2000: Sint-Janshospitaal. In: Stad Brugge, Stedelijke Musea. Jaarboek 1997-99, Brugge, 139-146.\nDebonne V. 2015: Uit de klei, in verband. Bouwen met baksteen in het graafschap Vlaanderen 1200-1400, doctoraatsverhandeling, KU Leuven, Faculty of Engineering Science, Leuven.\nDebonne V. 2016: Brugge, Sint-Gilliskerk. Bouwhistorisch onderzoek van de dakkap (prov. West-Vlaanderen), Onroerend Erfgoed - Rapporten Bouwhistorisch Onderzoek OE-RBO 2015-002, Brussel.\nDebonne V. & Haneca K. 2011: Baksteen en boomringen: een verfijnde bouwchronologie van het hallenkoor van de Onze-Lieve-Vrouwkerk in Damme (prov. West-Vlaanderen), Relicta. Archeologie, Monumenten- en Landschapsonderzoek in Vlaanderen 7, 67–100.\nDevliegher L. 1954: De opkomst van de kerkelijke gotische bouwkunst in West-Vlaanderen. Bulletin van de Koninklijke Commissie voor Monumenten en Landschappen 5, 177-345.\nDevliegher L. 1956: De opkomst van de kerkelijke gotische bouwkunst in West-Vlaanderen gedurende de XIIIe eeuw. Bulletin van de Koninklijke Commissie voor Monumenten en Landschappen 7, 9-121.\nDevliegher L. 1957: De vroegste gebouwen van baksteen in Vlaanderen, Bulletin van de Koninklijke Nederlandse Oudheidkundige Bond 10.6, 245-250.\nDevliegher L. 1965a: Beeld van het kunstbezit, Kunstpatrimonium van West-Vlaanderen 1, Tielt - Den Haag.\nDevliegher L. 1965b: De bouwrekeningen van het stadhuis te Damme, Handelingen Genootschap voor Geschiedenis ‘Société d’Émulation’ te Brugge 102, 134-202.\nDevliegher L. 1971: Damme, Kunstpatrimonium van West-Vlaanderen 5, Tielt – Utrecht.\nDevliegher L. 1975²: De huizen te Brugge, Kunstpatrimonium van West-Vlaanderen 2-3, Tielt – Utrecht (tweede herziene uitgave).\nDevliegher L. 1981: De Sint-Salvatorskathedraal te Brugge. Geschiedenis en architectuur, Kunstpatrimonium van West-Vlaanderen 7, Tielt – Utrecht.\nDevliegher L. 1987: De Keizer Karel-schouw van het Brugse Vrije, Kunstpatrimonium van West-Vlaanderen 10, Tielt.\nDevliegher L. 1994: Behoedzaam Omgaan, Monumentenzorg in Brugge 1988/1993, Brugge.\nDevliegher L. 1997: De bouwgeschiedenis van de kerk. In: De Smaele H., Flour E., Heyndrikx V. & De Jonghe M. (reds.), De Onze-Lieve-Vrouwekerk te Brugge. Kunst & geschiedenis, Brugge, 1997, 99-108.\nDevliegher L. & Didier R. 1986: Dertiende-eeuwse houtsculptuur in de Onze-Lieve-Vrouwekerk te Damme, Damme.\nEeckhout J. 2006: Fiche d’analyse dendrochronologique, Eglise Notre-Dame à Bruges, onuitgegeven onderzoeksrapport, Université de Liège, Laboratoire de dendrochronologie, Luik.\nEeckhout J. & Galand A. 2005: L’église Notre-Dame à Bruges, onuitgegeven onderzoeksrapport Université de Liège, Laboratoire de dendrochronologie, Luik.\nEeckhout J. & Hoffsummer P. 2006: Eglise Notre-Dame à Bruges. Fiche d’analyse dendrochronologique, Laboratoire de dendrochronologie, Université de Liège, Luik.\nEeckhout J. & Houbrechts D. 2002: Charpentes et caves médiévales à Bruges; campagne d’analyses 2001-2002, onuitgegeven onderzoeksrapport Université de Liège, Laboratoire de Dendrochronologie, Luik.\nEeckhout J. & Houbrechts D. 2004: Hôpital Saint-Jean à Bruges, Dortoir des Pères, onuitgegeven onderzoeksrapport, Université de Liège, Laboratoire de dendrochronologie, Luik.\nEeckhout J. & Houbrechts D. 2006: De bekappingen van de Hallen in Brugge, onuitgegeven onderzoeksrapport, Université de Liège, Laboratoire de dendrochronologie, Luik.\nÉpaud F. 2007: De la charpente romane à la charpente gothique en Normandie. Évolution des techniques et des structures de charpenterie aux XIIe-XIIIe siècles, Caen.\nEsther J. 1976: Monumentenbeschrijving en bouwgeschiedenis. In: Sint-Janshospitaal Brugge 1188/1976, dl. 1, Brugge, 259-339.\nEsther J. [1994]: Restaureren/Renoveren, N.V. Arthur Vandendorpe, Brugge.\nFraiture P. 2002: Maison sis Jan van Eyckplein 8, lambris de plafond, onuitgegeven onderzoeksrapport, Université de Liège, Laboratoire de dendrochronologie, Luik.\nGilté S. & Vanwalleghem A. 1999: Stad Brugge, oudste kern, Bouwen door de eeuwen heen. Inventaris van het cultuurbezit in België. Architectuur 18n a, Turnhout.\nGilté S. & Vanwalleghem A. 2004a: Stad Brugge, middeleeuwse stadsuitbreiding, zuid, Bouwen door de eeuwen heen. Inventaris van het cultuurbezit in België. Architectuur 18n b, Turnhout.\nGilté S. & Vanwalleghem A. 2004b: Stad Brugge, middeleeuwse stadsuitbreiding, noord, Bouwen door de eeuwen heen. Inventaris van het cultuurbezit in België. Architectuur 18n b, Turnhout.\nGysseling M. (ed.) 1977: Corpus van Middelnederlandse teksten (tot en met het jaar 1300). Reeks I: Ambtelijke bescheiden, 15 dln., ’s-Gravenhage.\nHaneca K. 2005: Tree-ring analyses of European oak: implementation and relevance in (pre-)historical research in Flanders, doctoraatsverhandeling, Universiteit Gent, Faculteit bio-ingenieurs-wetenschappen, Gent.\nHaneca K. 2007: Verslag dendrochronologisch onderzoek: dakgebinte noordbeuk van de Sint-Jacobskerk te Brugge, Universiteit Gent, Laboratorium voor houttechnologie, Rapport HT07-0910, Gent.\nHaneca K. 2011: Balk uit woonhuis Genthof 33 te Brugge, Rapporten natuurwetenschappelijk onderzoek VIOE, 2011-007, Brussel.\nHaneca K. 2012: Verslag dendrochronologisch onderzoek. Kappen van de Sint-Gilliskerk te Brugge (prov. West-Vlaanderen), Rapporten natuurwetenschappelijk onderzoek Onroerend Erfgoed, 2012-012, Brussel.\nHaneca K. 2014a: Verslag Dendrochronologisch onderzoek. Dakkap van het stadhuis van Brugge, Rapporten natuurwetenschappelijk onderzoek Onroerend Erfgoed, 2014-018, Brussel.\nHaneca K. 2014b: Verslag dendrochronologisch onderzoek. Dakkap van huis De Biekorf, Hoogstraat 25 te Brugge, Rapporten natuurwetenschappelijk onderzoek Onroerend Erfgoed, 2014-015, Brussel.\nHaneca K. 2014c: Verslag dendrochronologisch onderzoek. Dakkap van burgerhuis De Matte, Philipstockstraat 3 te Brugge, Rapporten natuurwetenschappelijk onderzoek Onroerend Erfgoed, 2014-016, Brussel.\nHaneca K. 2014d: Verslag dendrochronologisch onderzoek. Dakkap van een breedhuis aan Begijnhof 50 te Brugge, Rapporten natuurwetenschappelijk onderzoek Onroerend Erfgoed, 2014-014, Brussel.\nHaneca K. 2014e: Verslag dendrochronologisch onderzoek. Dakkappen van Huis Ieper, Kraanplein 6 te Brugge, Rapporten natuurwetenschappelijk onderzoek Onroerend Erfgoed, 2014-017, Brussel.\nHaneca K. 2014f: Verslag dendrochronologisch onderzoek. Dakkap van Huis Adornes, Peperstraat 1-3 te Brugge, Rapporten natuurwetenschappelijk onderzoek Onroerend Erfgoed, 2014-012, Brussel.\nHaneca K. 2014g: Verslag dendrochronologisch onderzoek. Dakkap van Hof Bladelin, Naaldenstraat 21 te Brugge, Rapporten natuurwetenschappelijk onderzoek Onroerend Erfgoed, 2014-013, Brussel.\nHaneca K. 2014h: Verslag dendrochronologisch onderzoek. Dakkap van burgerhuis Het Schietspel, Sint-Jakobsstraat 64 te Brugge, Rapporten natuurwetenschappelijk onderzoek Onroerend Erfgoed, 2014-019, Brussel.\nHaneca K. 2016: Verslag dendrochronologisch onderzoek. Dakkap en balklaag van het diephuis aan het Kraanplein 4 te Brugge, Rapporten natuurwetenschappelijk onderzoek Onroerend Erfgoed, 2016-013, Brussel.\nHaneca K. 2017: Dendrochronologie en erfgoedonderzoek, Handleidingen agentschap Onroerend Erfgoed Brussel 16 [online: https://oar.onroerenderfgoed.be/publicaties/HAOE/15/HAOE016-001.pdf].\nHaneca K. & Debonne V. 2012: Precise tree-ring dating of building activities despite the absence of bark: A case-study on medieval church roofs in Damme, Belgium, Dendrochronologia 30.1, 23–34.\nHanraets E. 2000: Rapportage daterend onderzoek. Brugge, Sint-Janshospitaal, RING Intern Rapport (juli 2000), Amersfoort.\nHaslinghuis E.J. 20055: Bouwkundige termen. Verklarend woordenboek van de westerse architectuur- en bouwgeschiedenis, 5de druk, Leiden.\nHoffsummer P. 2002: Les charpentes du XIe au XIX siècle. Typologie et évolution en France du Nord et en Belgique, Cahiers du Patrimoine 62, Paris.\nHoffsummer P. (ed.) 2009: Roof frames from the 11th to the 19th century: Typology and development in Northern France and in Belgium, Architectura Medii Aevi 3, Turnhout.\nJanse H. 1989: Houten kappen in Nederland 1000-1940, Bouwtechniek in Nederland 2, Delft – Zeist.\nJanse H. & Devliegher L. 1962: Middeleeuwse bekappingen in het vroegere Graafschap Vlaanderen, Bulletin van de Koninklijke Commissie voor Monumenten en Landschappen 13, 299-380.\nNuytten D. 2005: Bouwhistorisch onderzoek van de voormalige abdijschuur van Ter Doest, Bulletin van de Koninklijke Nederlandse Oudheidkundige Bond 104.2-3, 58-74.\nSapin C. (dir.) 2011: Saint-Etienne d’Auxerre, la seconde vie d’une cathédrale. 7 ans de recherches pluridisciplinaires et internationales, Auxerre - Parijs.\nvan der Hoeve J. 2014: Brugge, St. Jacobskerk. Bouwhistorische waarnemingen, Bureau voor bouwhistorisch onderzoek J.A. van der Hoeve, Utrecht.\nVan Eenhooge D. 2001: The archaeological study of buildings and town history in Bruges. Domestic architecture in the period 1200-1350. In: Gläser M. (ed.), Lübecker Kolloquium zur Stadtarchäologie im Hanseraum III: Der Hausbau, Lübeck, 121-142.\nVan Eenhooge D. 2002a: Twee 13de-eeuwse domeinen in de Sint-Jansstraat te Brugge, Brugs Ommeland 3, 139-162.\nVan Eenhooge D. 2002b: Middeleeuwse Brugse huizen :bouwhistorisch onderzoek in de huizen in Sint-Jacobs en den Ancker, M&L. Monumenten & Landschappen 21.5, 44-61.\nVan Eenhooge D. 2002c: Middeleeuwse Brugse huizen: bouwhistorisch onderzoek in de Florentijnse loge en het huis Hertsberghe in de Academiestraat, M&L. Monumenten & Landschappen 21.4, 32-45.\nVan Eenhooge D. 2006: Middeleeuwse Brugse huizen: het Heylich Graf, het Pijndershuisje, de Grote Tol en het Wezelkin aan het Jan van Eyckplein, M&L. Monumenten en Landschappen 25.1, 29-42.\nVan Eenhooge D. 2007: Middeleeuwse Brugse huizen en hofsteden langs de Spiegelrei, M&L. Monumenten, Landschappen & Archeologie 26.5, 22-44.\nVan Eenhooge D. 2009: De middeleeuwse sporenkappen van de Onze-Lieve-Vrouwekerk in Brugge, M&L. Monumenten, Landschappen & Archeologie 28.2, 21-45.\nVan Strydonck M. 1994: Radiocarbon Dating Report IRPA-1019, onuitgegeven onderzoeksrapport KIK-IRPA, Brussel.\nVerhaegen A. 1889: L’hôpital de la Byloke, à Gand/De Bijloke van Gent, Provinciale Kommissie der praalgebouwen van Oost-Vlaanderen, Gent."
  }
]